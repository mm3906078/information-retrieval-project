Class,Text
politics,"به گزارش همشهری آنلاین، رئیس‌جمهور در بدو سفر دو روزه خود به هرمزگان در جشن احیای ۶۱۰ واحد تولیدی و صنعتیِ تعطیل و نیمه‌تعطیل شرکت کرد و با تبریک چهل و پنجمین فجر انقلاب اسلامی به مردم و رهبر فرزانه انقلاب گفت: خرسندم از اینکه امروز دو رویداد مهم را جشن می‌گیریم؛ اول احیای کارخانجات و کارگاه‌های تعطیل و نیمه تعطیل و دوم جشن خرسندی صیادانی که پس از سال‌ها مجوز صیادی دریافت کرده‌اند.
آیت‌الله سید ابراهیم رئیسی با تاکید بر اینکه شادی و خرسندی صیادان، شادی همه ماست، افزود: ما خرسندیم که امروز کار صیادان به سامان رسیده و تبسم بر لب و چهره آن‌ها نشسته است؛ چهره‌های پرتلاش و زحمتکشی که دل به دریا زده و به خدا توکل دارند و می‌خواهند از این نعمت خدادادی بهره‌مند شوند، لذا سال‌ها منتظر بودند که کارشان قانونی باشد و برای دریافت مجوز پیگیری کردند. حتی برخی از آن‌ها عنوان کردند که ۲۰ تا ۲۵ سال برای دریافت مجوز و حضور قانونی در دریا برای فعالیت در شغل مقدس صیادی منتظر بوده‌اند.
وی با قدردانی از مردم هرمزگان گفت: مردم هرمزگان، مردمی پاک و مومن و دلداده به انقلاب اسلامی و مرزبانان مخلص برای این کشور هستند؛ تاریخ این خطه ساحلی نشان از ایستادگی و مقاومت مردم شریف آن دارد و مردم شریف این استان از زمان حضور متجاوزگرانه پرتقالی‌ها تا دوره پیروزی شکوهمند انقلاب اسلامی و پس از آن دفاع مقدس مقاومت و ایستادگی کردند و سرداران و سرافرازان و شهدای بسیاری برای امنیت کشور و منطقه تقدیم انقلاب اسلامی کردند؛ امروز نیز کارهای بزرگی به دست جوانان و نیروهای جهادی و انقلابی در حال انجام است.
صدور ۱۲ هزار مجوز صیادی
رئیس‌جمهور از وزرای جهاد کشاورزی و اقتصادی هم قدردانی کرد و افزود: جا دارد از این وزرا و مسئولان برای کار و تلاش‌شان برای صدور ۱۲ هزار مجوز صیادی تشکر کنم. این تشکر و قدردانی را بویژه از استاندار هرمزگان؛ مهندس طوسی دارم که تلاش کرد آرامش به جامعه صیادی و خانواده‌های صیادان برگردد.
رئیسی با ابراز امیدواری برای رونق گرفتن بخش صیادی گفت: امیدوارم سازمان شیلات پیگیر همه امور مربوط به صیادی و صیادان باشد، زیرا صدور مجوز فقط یک بخش کار است و باید خدمات مورد نیاز دیگر صیادان از جمله راه‌اندازی تعاونی‌ها هم پیگیری شود.
وی خطاب به مسئولان استان و بویژه شیلات گفت: برای پیگیری امور و رفع مشکلات موجود و احتمالی از خود مردم کمک بگیرید. بی‌شک با همکاری خود مردم مشکلات مربوط به بخش خدمات به این قشر زحمتکش، کم‌توقع و پرکار جامعه رفع خواهد شد.
رتبه برتر هرمزگان در احیای کارخانجات تعطیل
رئیس‌جمهور دومین موضوع نشاط‌آور امروز را مساله کارخانجات تعطیل در کشور عنوان کرد و با بیان اینکه این موضوع بسیار اهمیت دارد و در فرمایشات مقام معظم رهبری هم به آن اشاره شده، افزود: نهضت احیای کارخانجات تعطیل اگرچه در همه استان‌ها پیگیری شده، اما هرمزگان رتبه برتر در این زمینه را در کشور دارد و توانسته بیش از ۶۰۰ کارگاه و کارخانه را احیا کند که در این خصوص باید اول از همه شکرگزار خدای متعال باشیم.
احیای کارخانه کشتی‌سازی با ظرفیت اشتغال حدود ۸۰۰ نفر
رئیسی گفت: یکی از کارخانجاتی که احیا شده، همین مکانی است که اکنون در آن هستیم؛ یعنی کارخانه کشتی‌سازی که هم اکنون ۱۴ کشتی در آن در حال ساخت و تعمیر است و حدود ۵۰۰ تا ۸۰۰ نفر به طور مستقیم و غیرمستقیم در آن به کار مشغول شده‌اند.
وی با بیان اینکه این کارخانه در سال ۹۷ تعطیل شده بود و اکنون دوباره احیا شده است، بیان کرد: از آنجا که مالکان کشتی‌ها به این مجموعه اعتماد کرده‌اند، فعالیت آن در حال رونق گرفتن است و امیدواریم شاغلان آن به هزار نفر هم برسد چون مسئولان کارخانه گفته‌اند که این مجموعه ظرفیت توسعه و اشتغالزایی تا هزار نفر را دارد. بی‌شک این مهم با همت کارگران، مدیران و مسئولان استان بویژه جناب استاندار محقق خواهد شد و ما هم در دولت هر کمک و مساعدتی که لازم باشد برای رفع مشکلات و رونق بیشتر آن ارائه خواهیم داد و وزیر اقتصاد پیگیر ارائه کمک‌ها و تسهیلات لازم خواهد بود.
احیای کارخانجات تعطیل به ۷ هزار مورد رسیده است
رئیس جمهور با بیان اینکه شهدا و رزمندگان ما در دفاع مقدس با روحیه جهادی و بسیجی جنگیدند و پیروز شدند و همین روحیه را به ما هم منتقل کردند و آموختند، از سردار تنگسیری؛ فرمانده نیروی دریایی سپاه انقلاب اسلامی و نیروهای جهادی و بسیجی و مسئولان و نمایندگانی که در راه‌اندازی این مجموعه کشتی‌سازی نقش داشتند، تشکر کرد و گفت: اقای مدنی به من اطلاع دادند که احیای کارخانجات تعطیل وارد کانال ۷ هزار مورد شده و ما هرچه کارخانجات راکد و تعطیل شده را دوباره وارد چرخه تولید کنیم به سود کشور است، زیرا نیازی به هزینه‌کرد دوباره برای تجهیزات و امکاناتی از قبیل سوله و ماشین‌الات نیست و در کارخانجات راکد فعلی همه این تجهیزات وجود دارد.
رئیسی تاکید کرد: نهضت احیای کارخانجات نیمه‌تعطیل باید با قدرت ادامه یابد تا جایی که کارگاه و کارخانه تعطیل و نیمه تعطیل در کشور نداشته باشیم و کسی هم دغدغه شغل نداشته باشد.
ایران قوی در گروِ رونق تولید است
وی با تاکید بر اینکه احیای کارخانجات باعث رونق تولید و رشد اقتصادی شده و به ایران قوی منجر می‌شود، گفت: قوت و قدرت ایران از کجاست؟ از تولید قوی و بسیار، از نیروهای قوی و کارامد و از اقتصاد قوی ناشی می‌شود.
رئیس جمهور گفت: امروز که روز اول دهه فجر است باید یاد امام راحل را گرامی دانسته و به ارواح شهدا درود بفرستیم، زیرا استقلال و آزادی و نظام جمهوری اسلامی را امام راحل و مردم و شهدا به این کشور هدیه دادند، ولی بی‌شک استقلال سیاسی بدون استقلال اقتصادی کافی نیست، آنچه که مقام معظم رهبری هم به ما توصیه می‌کند این است که تلاش کنیم برای رسیدن به استقلال اقتصادی، اقتصاد مقاومتی، رشد تولید. اگر تولید در کشور رونق پیدا کند، رشد اقتصادی ۸ درصدی نیز حاصل خواهد شد.
رئیسی افزود: مقام معظم رهبری به ما فرمودند رشد اقتصادی وقتی محقق می‌شود که دولت از بخش خصوصی و سرمایه گذاران حمایت کند، بنابراین ما هم در دولت بنا داریم از همه بخش‌های فعال خصوصی حمایت کنیم تا این همکاری ما را به رونق توید و رشد اقتصادی نزدیکتر کند.
وی خطاب به مسئولان و فعالان اقتصادی هرمزگان گفت: کشتی‌سازی کاری است که می‌تواند در این منطقه روز به روز رونق پیدا کند و تازه این آغاز راه است و به دست توانای شما می‌تواند کارهای مهمی در خلیج همیشه فارس صورت بگیرد، زیرا خلیج فارس ظرفیت بسیار زیادی دارد و اقتصاد دریا که مقام معظم رهبری هم به آن اشاره کردند یکی از جلوه‌هایش همین کشتی‌سازی است که اکنون احیا شده است.
رئیس جمهور تاکید کرد: فعال شدن اقتصاد دریا به فعال شدن و فعالیت شیلات بستگی دارد و اموری مثل صدور مجوز صیادی بخشی از فعال شدن اقتصاد دریا و شیلات است و با روحیه‌ای که من از صیادان مشاهده کردم آن‌ها را بسیار بانشاط یافتم و اطمینان دارم با مدیریت شما مسئولان در جهاد کشاورزی به این رونق در کار و تولید و اقتصاد دریا دست خواهیم یافت."
politics,"به گزارش همشهری آنلاین، علیرضا زمانی؛ تهران‌پژوه در روزنامه همشهری نوشت؛ خیابان بهار اگر چه محل زندگی بسیاری از بزرگان ادبی، علمی و هنری بوده، اما روی دیگری هم دارد که تاکنون کمتر بازگو شده است. شاید کمتر کسی بداند که «خانه وحشت» تهران در محله بهار قرار داشت؛ خانه‌ای که امروز به مرکز معاینات چشم‌پزشکی ناجا، بالاتر از خیابان یزدان‌راد، تبدیل شده است.
در بحبوحه انقلاب، خبری در کیهان چاپ شد که از کشف شکنجه‌گاه جدید ساواک در خیابان بهار تهران خبر می‌داد. این شکنجه‌گاه همان‌ جایی بود که به خانه وحشت معروف شد. این خانه در واقع خانه سرهنگ بازنشسته‌ای به نام علی زیبایی بود که آن را در اختیار ساواک قرار داده بود. زیبایی که خود از بازجویان ساواک به‌ حساب می‌آمد، به‌خاطر فساد از دانشکده افسری اخراج شده و دوباره به ارتش پیوسته بود. اواخر دهه ۳۰ هم کاردار سفارت ایران در اتریش بود و ماموریت‌های ساواک مرتبط با فعالیت‌های کمونیست‌ها را در اروپا پیگیری می‌کرد.
خانه سرهنگ زیبایی در جریان تظاهرات مردم در دی‌ماه ۵۷ به‌طور اتفاقی کشف شد. وقتی مردم داخل خانه ریختند، ابتدا با خانه‌ای زیبا با وسایل لوکس روبه‌رو شدند ولی در جست‌وجوهای بعدی تونلی آنجا یافتند که به ساختمان دیگری راه داشت. این تونل و آن ساختمان در واقع شکنجه‌گاه جوانان انقلابی بود. هنوز خون تازه به همراه موها و ناخن‌های کشیده انقلابیون در آنجا به چشم می‌خورد و وسایل حرفه‌ای شکنجه که از داغ و درد انقلابیون حکایت داشت. وقتی خانه وحشت در خیابان بهار کشف شد، بهت، مردم تهران را فراگرفت و خیلی‌ها برای دیدن جنایات خاندان پهلوی راهی خیابان بهار می‌شدند و مدتی برای خود موزه عبرتی شده بود.
انقلابیون بعد از کشف این خانه، چنان در بهت و خشم فرو رفتند که این خانه را به آتش کشیدند. اگرچه این خانه تا سالیان سال متروک بوده و امروز به مرکزی درمانی تبدیل شده، اما نشانه‌ای از ظلم بی‌حدی است که خاندان پهلوی بر جوانان این ملت روا داشت."
politics,"به گزارش همشهری آنلاین، حزب‌الله لبنان در بیانیه‌ای در این باره اعلام کرد: مجاهدین مقاومت اسلامی در حمایت از ملت ثابت قدم فلسطین در نوار غزه و در حمایت از پایداری دلیرانه و شرافتمندانه آنها، ساعت ۱۵:۰۵ بعد از ظهر روز یکشنبه پایگاه المرج را با سلاح‌های مناسب هدف قرار دادند.
مقاومت اسلامی لبنان در بیانیه دیگری نیز اعلام کرد: در حمایت از مردم ثابت قدم فلسطین در نوار غزه و در حمایت از مقاومت شجاعانه و شرافتمندانه آنها و همچنین در پاسخ به حملات اسراییل که روستاها و منازل غیرنظامیان را اخیرا در بلیدا و میس الجبل هدف قرار داد، ساعت ۳:۳۰ بعد از ظهر روز یکشنبه ۲ ساختمان در مستعمره المناره را با سلاح‌های مناسب هدف قرار دادیم.
جزئیات حملات جدید رژیم صهیونیستی به جنوب لبنان
حزب الله لبنان امروز همچنین اعلام کرد که پایگاه‌های رویسات العلم و زبدین را در مزارع اشغالی شبعا هدف حمله موشکی قرار داده است.
با آغاز عملیات «طوفان الاقصی» توسط گروه‌های مقاومت فلسطین، حزب‌الله لبنان در راستای سرگرم کردن بخش عمده‌ای از نظامیان صهیونیست در شمال اراضی اشغالی و کاهش فشار بر مقاومت در غزه، اقدام به انجام عملیات‌های روزانه و سنگین علیه اهداف رژیم صهیونیستی کرده‌است.
در این باره رسانه‌های صهیونیستی نیز بارها اعتراف کرده‌اند که حزب‌الله در شمال سرزمین‌های اشغالی فلسطین همچنان دست برتر را دارد و ارتش اسراییل در این منطقه به دام افتاده‌است."
politics,"به گزارش همشهری آنلاین، یک مقام وزارت خارجه آمریکا شنبه شب به وقت تهران اظهار داشت که این کشورخواهان درگیری با ایران نیست.
سخنگوی منطقه‌ای وزارت خارجه آمریکا به شبکه خبری «اسکای نیوز عربی» گفت:«ما نمی‌خواهیم جنگی بین آمریکا و ایران در گیرد.»
ستاد فرماندهی مرکزی ارتش آمریکا (سنتکام) بامداد شنبه در بیانیه‌ای اعلام کرد که در واکنش به کشته شدن ۳ نظامی این کشور در حمله به پایگاه «برج-۲۲» در مرز سوریه و اردن حملاتی را به مواضع «گروه‌های تحت حمایت ایران» در عراق و سوریه انجام داده است.
«لوید آستین» رئیس پنتاگون گفت:«این آغاز واکنش ما است. رئیس‌جمهور، دستور اقدامات بیشتر برای پاسخگو نگه داشتن سپاه پاسداران و شبه‌نظامیان وابسته به آن را برای حمله به آمریکا و نیروهای ائتلاف را صادر کرده است».
علی‌رغم آن‌که پنتاگون در بیانیه خود اعلام کرد که حملاتی را علیه بیش از ۸۵ هدف در عراق و سوریه انجام داده است، بسیاری از نمایندگان کنگره و حتی رسانه‌های این کشور، این حمله را ضعیف توصیف کردند.
مقام‌های ایران هرگونه مشارکت در حمله به پایگاه آمریکا در اردن را رد کرده و حتی هیچ مقام آمریکایی تاکنون نقش مستقیم جمهوری اسلامی ایران در این حمله را تأیید نکرده است.
«مایک پامپئو»، وزیر امور خارجه سابق آمریکا هم در مصاحبه با شبکه فاکس‌نیوز گفت که «حملات تلافی‌جویانه» آمریکا در سوریه و عراق «موفق نخواهد بود؛ مگر اینکه ایران را متقاعد کنند که از حمله نیروهای خود به نظامیان آمریکایی در هر نقطه از جهان دست بردارد».
پامپئو با توصیف این حملات به «واکنش دیر دولت بایدن»، گفت که کاخ‌سفید «باید تمایل خود را برای تحمیل هزینه‌های واقعی به ایران نشان دهد».
وی در ادامه افزود که «این شکست باعث تشدید تنش‌ها شده و تا زمانی که دولت بایدن قدرت بازدارندگی را با متحدانمان بازنگرداند، متوقف نخواهند شد».
شبکه آمریکایی «فاکس‌نیوز» به نقل از رئیس مجلس نمایندگان آمریکا مایک جانسون هم در اشاره به وقت‌کُشی تیم بایدن و ترس‌های احتمالی از عملیات در منطقه گزارش داد که دولت او «یک هفته منتظر ماند تا به حملاتی که نیروهای آمریکایی در اردن را هدف قرار داد، پاسخ دهد»."
politics,"به گزارش همشهری‌آنلاین، آیت الله سید احمد خاتمی امام جمعه موقت تهران در خطبه‌های نماز جمعه این هفته و در مصلی امام خمینی (ره)، گفت: از وظایفی که مومنان دارند این است که ایام الله را فراموش نکنند.
وی ادامه داد: قبل از انقلاب، شاهی بر این کشور حاکم بود که فرعون وار مردم را می‌کشت و یا در زندان‌ها می‌انداخت و کشور را می‌فروخت؛ به نوعی برده تمام عیار استکبار بود.
خطیب نماز جمعه تهران افزود: در ۴۵ سالگی انقلاب هستیم؛ ان شاءالله راهپیمایی ۲۲ بهمن باشکوه‌تر از سال‌های گذشته برگزار خواهد شد.
آیت الله خاتمی در ادامه با تسلیت درگذشت آیت الله نمازی، تصریح کرد: در طول ۴ دهه آشنایی که با آیت الله نمازی داشتم او را عالمی خستگی ناپذیر و مجاهد دیدم.
وی با بیان اینکه دهه فجر آیینه‌ای است که خورشید اسلام در آن درخشید، گفت: به افرادی که قبل از انقلاب را ندیدند، باید گفت انقلاب تبدیل یک دولت به دولت دیگر نبود بلکه تغییر یک گفتمان به گفتمانی دیگر بود.
آیت الله خاتمی تصریح کرد: بعد از ۴۵ سال این مطلب روشن است که سلسله پهلوی برای اسلام زدایی آمدند. بنا داشتند اسلام را در این کشور از رسمیت بیندازند.
وی با بیان اینکه گفتمان طاغوت گفتمان استبداد و خفقان بود، بیان کرد: پیروزی انقلاب اسلامی درواقع تغییر گفتمان اسلام زدایی به گفتمان حضور دین در صحنه بود.
خطیب نماز جمعه تهران تاکید کرد: افتخار می‌کنیم امروز مستقل‌ترین کشور جهان جمهوری اسلامی ایران است.
آیت الله خاتمی افزود: امروز «آزادی» متن قانون اساسی ماست؛ البته آزادی به شکل غرب را نمی‌پذیرد.
خطیب نماز جمعه تهران تغییر گفتمان فحشا و گناه به گفتمان حیا و عفاف را از دیگر دستاوردهای انقلاب دانست و بیان کرد: امروز حجاب و عفاف قانون است و بی حجابی خلاف شرع و قانون است.
وی خطاب به افراد بی حجاب در جامعه، افزود: اگر به فرهنگ جای دیگری دل بسته‌اید احترام مردم و متدین‌ها را نگه دارید چرا که این اقدام شما تیری به قلب متدین است. دوستانه می گویم دست از این هنجار بردارید.
خطیب نماز جمعه تهران با اشاره به برگزاری انتخابات در روزهای آینده، گفت: اطمینان می‌دهم ۱۲ نفر در شورای نگهبان دین خود را به دنیا نمی‌فروشند. سطح صلاحیت افراد را مردم با انتخاب خود در روز انتخابات تعیین خواهند کرد.
آیت الله خاتمی با اشاره به مساله غزه گفت: در گزارش‌ها آمده بود که قطر از پیشرفت جدی در مذاکرات آتش بس در غزه خبر داده است. به رژیم صهیونیستی میگوییم دو شرطی را که حماس در این آتش بس دارد کاملاً معقول است. شرط اول توقف کامل حملات است و دیگری آزادی همه اسرای فلسطینی است."
politics,"به گزارش همشهری آنلاین به نقل از ایسنا، «داوود منظور» اظهار کرد:رقم عیدی کارکنان دولت هنوز قطعی نیست و آن را بعدا اعلام می‌کنیم.
تحقق درآمدهای مالیاتی براساس پیش‌بینی قانون بودجه امسال بیش از ۹۵ درصد بوده است.
وی که در یک برنامه تلویزیونی سخن می‌گفت، اظهار کرد: دولت در بودجه ۱۴۰۳، درآمدها را واقعی و شفاف دیده و سهم درآمدهای نفتی در سال آینده را نسبت به بودجه امسال کاهش دادیم.
رئیس سازمان برنامه و بودجه افزود: تحقق درآمدهای دولت در ۱۰ ماهه، نسبت به سال گذشته ۴۰ درصد افزایش پیدا کرده است.
منظور همچنین تصریح کرد: حساب ارزی تحت ضوابط با همکاری بانک مرکزی انجام می‌گیرد.
رییس سازمان برنامه و بودجه افزود: بودجه کشور ریالی است و حساب ارزی برای دستگاه‌ها تحت ضوابطی توسط بانک مرکزی ایجاد خواهد شد.
به گفته وی، این حساب برای دستگاه‌هایی که مراودات بین‌المللی و خرید ارزی دارند با همکاری بانک مرکزی ایجاد خواهد شد.
منظور همچنین یادآور شد: امسال بیش از ۹۰ درصد درآمدهای مالیاتی تحقق یافت. تحقق درآمدهای مالیاتی براساس پیش‌بینی قانون بودجه امسال بیش از ۹۵ درصد بوده است.
وی ادامه داد: تحقق درآمد دولت در حقوق مالکانه معادن حدود ۶۰ درصد و در بخش درآمدهای گمرکی ۴۸ درصد است.
منظور ضمن تاکید بر اینکه باید درآمدها در بودجه واقعی دیده شود، گفت: دولت تلاش کرد بودجه را تراز تدوین و مصارف و منابع را با هم معادل کند.
وی افزود: تلاش کردیم منابع را بر اساس میزان تحقق، برآورد کنیم بعد به هزینه‌ها بپردازیم؛ یعنی تقدم درآمدها بر هزینه‌ها را انجام دهیم.
رییس سازمان برنامه و بودجه تاکید کرد: باید درآمدها در بودجه واقعی دیده شود و بیش برآوردی نداشته باشیم؛ زیرا در صورت عدم تحقق به کسری بودجه تبدیل می‌شود.
به گفته او، دولت در بودجه ۱۴۰۳، درآمدها را واقعی و شفاف دیده و سهم درآمدهای نفتی در سال آینده را نسبت به بودجه امسال کاهش داده است.
منظور با بیان اینکه درآمدهای نفتی متعلق به نسل های آینده است، افزود: دولت در تدوین لایحه بودجه ۱۴۰۳ تلاش کرد یک گام به سمت عملیاتی شدن اصلاح ساختار بودجه همان طور که مقام معظم رهبری تکلیف کرده بودند، حرکت کند.
وی گفت: اتکا بودجه به منابع پایدار و جدا شدن تدریجی از درآمدهای نفتی، مهم‌ترین بخش اصلاح ساختاری در بودجه است، معتقدیم که درآمدهای نفتی متعلق به نسل‌های آینده است و می‌بایست این درآمد به سمت صندوق توسعه ملی هدایت شود و با مولدسازی آن بتوانیم برای منابع خوبی را برای آینده تامین کنیم.
رئیس سازمان برنامه و بودجه منظور یادآور شد: هزینه‌ها باید متناسب با درآمدها و منابع باشد وگرنه در سال آینده دچار کسری بودجه خواهیم شد. نمایندگان مجلس در بودجه ۱۴۰۳، هزینه‌های دولت را افزایش دادند که تحقق آنها امکان‌پذیر ‌پذیر نیست.
وی ادامه داد: برآوردها نشان می‌دهد مجلس حداقل ۴۰۰ هزار میلیارد تومان هزینه‌های جدید تصویب کرده و مجلس منابع و درآمدهای جدیدی برای آن شناسایی نکرده است."
politics,"به گزارش همشهری آنلاین، ناصر کنعانی چهارشنبه شب در یک موضع گیری رسانه ای درباره بیانیه مشترک صادره از سوی عربستان سعودی و کویت در جریان سفر امیر کویت به ریاض اظهار کرد: همانگونه که بارها اعلام شده است، جمهوری اسلامی ایران آمادگی دارد تا در چارچوب نتایج مذاکرات قبلی با کویت پیرامون بهره‌برداری از منابع هیدروکربنی مشترک در میدان آرش و نیز تحدید حدود دریایی، مذاکرات دوجانبه با کویت را ادامه دهد. کما اینکه در آخرین دور مذاکرات در اسفند ۱۴۰۱ در تهران، بر این امر تاکید شد.
بیشتر بخوانید:
تکرار ادعای کویت و عربستان در مورد میدان آرش + جزئیات
وی با تاکید بر اصل حسن همجواری و اهمیت سیاست تقویت روابط با همسایگان در دولت جمهوری اسلامی ایران افزود: جمهوری اسلامی ایران بر این باور است که توافق درخصوص این پرونده در فضای همکاری و تعامل سازنده و با احترام به منافع و مصالح دو کشور قابل دسترسی است.
سخنگوی وزارت امور خارجه جمهوری اسلامی ایران تصریح کرد: طرح ادعاهای یکجانبه در بیانیه‌های مختلف و رسانه ها، فضای مناسبی را برای مدیریت و پیشبرد موضوع، براساس منافع و مصالح مشترک فراهم نمی‌کند.
کنعانی، بار دیگر بر آمادگی جمهوری اسلامی ایران برای ادامه مذاکرات فنی در فضای دوستانه با هدف رسیدن به یک راه حل مرضی الطرفین تاکید کرد.
براساس این گزارش، در جریان سفر امیر کویت به عربستان، دو کشور بیانیه ای صادر کردند که در بخشی از این بیانیه مشترک آمده است: میدان گازی الدره (آرش) به طور کامل در مناطق دریایی کویت قرار دارد و این میدان ثروتی مشترک تنها میان عربستان و کویت است و ادعای وجود حقوق برای طرف دیگر را رد می کنیم.
دو طرف در این بیانیه تاکید کردند که ایران را به مذاکره در مورد حق شرقی منطقه مذکور با عربستان و کویت به عنوان طرف واحد دعوت می کنیم."
politics,"به گزارش همشهری آنلاین، وزیر امور خارجه جمهوری اسلامی ایران در این گفتگو، ضمن اشاره به تحولات غزه، ضرورت توقف جنایات جنگی رژیم صهیونیستی در کشتار و نسل کشی مردم فلسطین را مورد تاکید قرارداده و آن را گامی اساسی در توقف بحران در کل منطقه دانست.
دکتر امیرعبداللهیان تصریح کرد: هرگونه ائتلاف و اقدامات تشنج زا مشابه آنچه آمریکا و انگلیس در حمله به یمن انجام دادند، نه تنها کمکی به بازگشت ثبات به منطقه نمی‌کند، بلکه منجر به پیچیده‌تر شدن اوضاع خواهد شد.
امیرعبداللهیان افزود: جمهوری اسلامی ایران تمامی طرف ها را به اقدام فوری، موثر و پایدار با تمرکز بر ریشه های اصلی بحران توصیه می‌کند زیرا ریشه بحران در اشغالگری است.
امیرعبداللهیان با اشاره به نقش مثبت آقای بورل، بر اهمیت تداوم گفتگو در مسیر دیپلماسی و حل بحرانها از مسیر وجود کانال گفتگوهای نیرومند و سازنده میان اتحادیه اروپا و جمهوری اسلامی ایران استقبال کرد.
جوزف بورل هم با ابراز نگرانی از تشدید تنش در دریای سرخ، نقش جمهوری اسلامی ایران برای کمک به بازگشت ثبات به منطقه را مورد تاکید قرار داد.
بورل در ادامه با اشاره به تصمیم اتحادیه اروپا برای تشکیل ائتلاف دریایی خاطر نشان ساخت: این ائتلاف تنها برای حفاظت از کشتی های تجاری اروپا در برابر حملات احتمالی در دریای سرخ بوده و هیچ ماهیت نظامی، علیه کشوری ندارد.
در این گفتگو، طرفین با اشاره به اهمیت گفتگو در کمک به بازگشت ثبات منطقه ای و بین المللی، بر ضرورت حفظ مسیر تماس در سطوح مختلف میان جمهوری اسلامی ایران و اتحادیه اروپا تصریح کردند.
همچنین طرفین آخرین تحولات مربوط به توافق هسته ای را مورد بررسی قرار دادند."
politics,"به گزارش همشهری آنلاین، آیت‌الله سید احمد علم‌الهدی ظهر امروز ۱۳ بهمن در خطبه سیاسی نماز جمعه مشهد در حرم مطهر رضوی(ع) با اشاره به فرارسیدن دهه فجر اظهار کرد: این‌طور نبود که فقط انقلاب به پیروزی برسد، یک نظام فاسد برود و یک نظام سالم بیاید، این‌طور نبود که مردم از نظر معیشت در مضیقه باشند و انقلاب کنند تا نظامی بیاید که زندگی آن‌ها را نجات دهد. همه این‌ها بود اما، حقیقت موضوع بسیار فراتر از این حرف‌هاست.
وی با تأکید بر اینکه ماهیت انقلاب را فقط باید از خود امام(ره) شنید، افزود: بنیان‌گذار کبیر انقلاب در ۲۲ بهمن سال ۱۳۶۴ که مسئولان و مردم به محضر ایشان رسیده بودند، فرمودند شکل پیروزی انقلاب معجزه بود، یعنی اینکه یک نظام تا دندان مسلح سقوط کرد و مردم با گلوی خشک و مشت‌های گره‌کرده آن را براندازی کردند، این پیروزی خون بر شمشیر خودش معجزه بود. اما امام(ره) تأکید کردند که معجزه اصلی دباید در درون اندیشه‌های مردم شکل گیرد.
نماینده ولی فقیه در خراسان رضوی ادامه داد: آنچه در داخل شکل گرفت، انقلاب باطنی و درونی مردم بود؛ همان مردمی که در یک فضای فرهنگی و تمدن آلوده غربی، در مسیر مادیات بودند و آمال، آرزوها و اهدافشان مبتنی بر امور دنیایی بود، ناگهان به خدا متوجه شدند، تکلیف اجتماعی خود و اسلام را شناختند و با گلوی خشک به مصاف گلوله رفتند تا اسلام را بر امور خود حاکم کنند. انقلاب درونی این ملت باعث شد، انقلاب اسلامی به پیروزی برسد و این موضوع از همه‌چیز مهم‌تر بود.
علم‌الهدی با بیان اینکه اکنون پس از ۴۵ سال نه‌تنها انقلاب دچار فرسودگی نشده، بلکه زنده‌تر و قوی‌تر از روز اول است، گفت: آن روز ما در مرزهای ایران اسلامی انقلاب را به پیروزی رساندیم و امروز فرهنگ مقاومت که تجلی انقلاب ماست، بر پهنه‌های نیلگون دریاها، کشتی اسرائیلی را به آتش می‌کشد و کاری کرده که بیش از ۱۰۰ روز مردم غزه جان می‌دهند، شهید می‌دهند اما دشمن را بی‌آبروتر و منفورتر از هر زمان دیگر در کل دنیا کرده‌اند.
عضو مجلس خبرگان رهبری با بیان این‌که توسعه انقلاب در گرو حفظ انگیزه‌های اولیه در دل مردم است، گفت: حفظ انگیزه‌های اولیه یعنی اینکه مردم هنوز به خدا توجه داشته باشند. دشمن همواره در تمام تقابل‌ها با ما، شکست خورده است، چون مردم این را می‌خواهند. مردم دین‌دار هستند و پای انقلاب خود ایستاده‌اند.
وی با بیان اینکه دشمن به دنبال کاهش مشارکت در انتخابات امسال است، اضافه کرد: به همین دلیل می‌خواهد مردم را مأیوس کند و مشکلات را پیش چشم ملت بزرگ می‌کند. آن‌ها پشتوانه مردمی نظام را هدف گرفته‌اند، زیرا در طول این ۴۵ سال، بزرگترین سرمایه این انقلاب، مردم بوده‌اند.
علم‌الهدی اظهار کرد: عزیزان من، اولاً این را بدانید که این حرف‌های بنده سیاسی نیست. خدا لعنت کند کسانی که حرف‌های ما را سیاسی تحلیل می‌کنند یا می‌نشینند پس و پیش آن را حذف می‌کنند. این حرف‌ها فقط دینی است زیرا شما در محضر علی ابن موسی‌الرضا(ع)، بر فرش خانه او نشسته‌اید، در ماه پرفضیلت رجب به زیارت آمده‌اید، در این مراسم معنوی حضور پیدا کرده‌اید و به جای دو رکعت نماز، گوش به خطبه‌ها فراداده‌اید. از این نظر است که می‌گویم صحبت بنده ماهیت دینی دارد.
به گزارش پایگاه اطلاع‌رسانی امام‌ جمعه مشهد، وی با تأکید بر اینکه شاخص‌ترین عبادت خدا به شکست کشاندن دشمنان دین است، افزود: در آیه ۱۲۰ سوره مبارکه توبه آمده که «یَغِیظُ الْکُفَّارَ وَلَا یَنَالُونَ مِنْ عَدُوٍّ نَیْلًا إِلَّا کُتِبَ لَهُمْ بِهِ عَمَلٌ صَالِحٌ إِنَّ اللَّهَ لَا یُضِیعُ أَجْرَ الْمُحْسِنِینَ» یعنی مسلمانان هیچ کاری نمی‌کنند مگر اینکه دشمنان دین را عصبانی کنند و هر عمل از این به‌عنوان عمل صالح نوشته می‌شود. برادران عزیز، خواهران گرامی، عزیزان من، اگر بنا شد انتخابات ما با مشارکت بالا محقق شود، دشمن بدبخت می‌شود و از خشم دق می‌کند.
نماینده ولی‌فقیه در استان خراسان رضوی خاطرنشان کرد: نکته دوم، شناخت تکلیف شرعی است. عزیزان من، مشارکت در انتخابات برخلاف سایر اندیشه‌های سیاسی که حق تلقی می‌شود، در اسلام به‌عنوان یک تکلیف برخواسته از حق مطرح است. رسول مکرم اسلام(ص) فرمود «مَنْ أَصْبَحَ لا یَهْتَمُّ بِأُمورِ الْمُسْلمینَ فَلَیْسَ بِمُسْلِمٍ» و اولاً اینکه امر به‌طور جمع به کار رفته و لفظ امور استفاده شده است، دوم اینکه پیامبر(ص) می‌گوید کسی که به این‌ها کاری نداشته باشد، نه این است که مؤمن نیست بلکه از اساس، ریشه مسلمانی از او ساقط می‌شود.
علم‌الهدی ادامه داد: لذا در راهکار قانون اساسی آمده برای اجرای این تکلیف شرعی، مردم باید نماینده انتخاب کنند تا در مجلس قانون‌گذاری کند یا به‌عنوان رئیس دولت، این مصوبات را به اجرا برساند. بنابراین شرکت در انتخابات که تحقق مشارکت سیاسی است، یک واجب شرعی محسوب می‌شود و فتاوای مراجع تقلید که در این باره موجود است.
عضو مجلس خبرگان رهبری تصریح کرد: تکلیف شرعی هم به این نیست که جنابعالی فقط بروید پای صندوق و رأی بدهید بلکه به این معناست که شما اگر رئیس یک اداره یا صنف هستید، بزرگ یک خاندان هستید یا حداقل رئیس خانواده خود هستید، اعضای خانواده خود را تشویق به حضور کنید. مگر بچه خود را بیدار نمی‌کنید که نماز صبحش را بخواند؟ این هم مثل همان است.
وی تأکید کرد: همه جنگ‌ها بر سر اسلام است. دشمن به اسلام ما توجه دارد و فقط می‌خواهد دین را از ما بگیرد و این آیه قرآن، حرف پیامبر(ص) و فتوای مراجع تقلید است و من از پیش خود حرفی نمی‌زنم."
politics,"به گزارش همشهری‌آنلاین سنتکام ارتش ایالات متحده آمریکا اعلام کرد:
نیروهای فرماندهی مرکزی ایالات متحده (سنتکام) حملات هوایی را در عراق و سوریه علیه نیروی قدس سپاه پاسداران انقلاب اسلامی ایران و گروه های شبه نظامی وابسته به آن انجام دادند. نیروهای ارتش ایالات متحده بیش از ۸۵ هدف را با هواپیماهای متعدد از جمله بمب‌افکن‌های دوربرد که از ایالات متحده پرواز کردند، هدف قرار دادند.
در این حملات هوایی بیش از ۱۲۵ مهمات دقیق به کار گرفته شد. تاسیساتی که مورد اصابت قرار گرفت شامل عملیات فرماندهی و کنترل، مقرها، مراکز اطلاعاتی، راکت‌ها و موشک‌ها و انبارهای وسایل نقلیه بدون سرنشین (پهپادها) و تاسیسات زنجیره تامین تدارکات و مهمات گروه‌های شبه‌نظامی و حامیان سپاه پاسداران انقلاب اسلامی بود که حملات علیه نیروهای آمریکایی و ائتلاف را تسهیل می‌کردند."
politics,"به گزارش همشهری آنلاین، مراسم چهلمین روز شهادت سردار سیدرضی موسوی، شهید مدافع حرم پنجشنبه ۱۲ بهمن ۱۴۰۲ با حضور محمدباقر قالیباف رئیس مجلس شورای اسلامی و سردار اسماعیل قاآنی فرمانده نیروی قدس سپاه در آستان مقدس امامزاده صالح(ع) تجریش برگزار شد.
همچنین در این مراسم سردار محمدرضا فلاح زاده جانشین فرمانده نیروی قدس سپاه ، سردار محمد پاکپور فرمانده نیروی زمینی سپاه، سردار احمدی مقدم رئیس دانشگاه عالی دفاع ملی،سردار حسین اشتری مشاور رئیس ستاد کل نیروهای مسلح در امئر انتظامی حضور داشتند.
جدیدترین تصاویر از سردار قاآنی با پوشش متفاوت و غیرنظامی در یک مراسم خاص
سردار قاآنی و سردار محمد پاکپور
سردار قاآنی و سردار محمدرضا فلاح زاده
سردار محمد پاکپور
سردار حسین اشتری
سردار اسماعیل احمدی مقدم"
politics,"به گزارش همشهری آنلاین، علیرضا بیکدلی معاون کنسولی، مجلس و امور ایرانیان وزارت امور خارجه در گفت و گو با ایرنا در خصوص لغو روادید ایران با برخی کشورها، اظهارداشت: وزارت امور خارجه دستور العمل اجرایی مصوبه هیات وزیران در باره لغو روادید یکجانبه با ۲۸ کشور را به دستگاههای مربوطه ابلاغ کرد.
وی گفت: بر این اساس اتباع این ۲۸ کشور که به قصد جهانگردی به ایران سفر می کنند از ۱۵ بهمن ماه ۱۴۰۲ برای سفر به ایران نیازی به روادید ندارند. آنها می‌توانند صرفا با تهیه بلیط به ایران سفر کنند.
معاون کنسولی، مجلس و امور ایرانیان وزارت امور خارجه تصریح کرد: اتباع کشور هند می توانند از مبادی هوایی بدون نیاز به روادید وارد ایران شوند و برای ورود از طریق مرزهای زمینی باید روادید دریافت کنند.
بیکدلی در پایان خاطرنشان کرد: ۲۸ کشور شامل عربستان، قطر، امارات، بحرین، کویت، ازبکستان، قرقیزستان، تونس، کوبا، تانزانیا، موریتانی، زیمبابوه، موریس، سیشل، ژاپن، اندونزی، سنگاپور، ویتنام، کامبوج، برونئی، برزیل، مکزیک، پرو، کرواسی، صربستان، بوسنی و هرزگوین، بلاروس و هندوستان (هوایی) می شوند."
politics,"به گزارش همشهری آنلاین به نقل از ایسنا، محمد شیریجیان گفت: بنیان‌های اقتصادی کشور شامل وضعیت متغیرهای پولی مانند رشد نقدینگی، نرخ تورم مصرف کننده و تولیدکننده، رشد بخش واقعی اقتصاد، وضعیت منابع ارزی کشور و تامین ارز در مرکز مبادله ارز و طلای ایران می‌شود که نسبت به سال گذشته در شرایط بهتری قرار دارد.
وی افزود: اگر نقدینگی به درستی مدیریت نشود منجر به تشدید تورم و رکود خواهد شد که مقام معظم رهبری نیز بر ساماندهی این متغیر تاکید داشتند؛ بنابراین بانک مرکزی در راستای تحقق شعار سال موضوع کنترل نقدینگی را به عنوان محور سیاست‌های خود قرار داده است.
ش️یریجیان اظهار کرد: رشد نقدینگی در آذر ماه نسبت به مدت مشابه سال قبل به ۲۵.۲ درصد رسیده است، این نرخ بعد از گذشت ۵۵ ماه در محدوده ۲۵ درصد قرار گرفت. همچنین روند نزولی نرخ رشد نقدینگی در ادامه روندی است که از ابتدای فعالیت دولت سیزدهم شکل گرفته است؛ به طوری که در مهر ماه ۱۴۰۰ رشد نقدینگی ۴۲.۸ درصد بود که هم اکنون این عدد با کاهش ۱۷.۶ درصدی به ۲۵.۲ درصد رسیده است. همچنین این نرخ نسبت به یک ماه گذشته نیز کاهش ۱.۸ درصدی داشته است.
م️عاون بانک مرکزی گفت: به واسطه کاهش نقدینگی، رشد پایه پولی نیز کاهش پیدا کرده است؛ به طوری که رشد پایه پولی در آذر ماه نسبت به ابتدای سال کاهش ۱۴.۱۳ درصدی داشته است."
politics,"به گزارش همشهری‌آنلاین، محسن پیرهادی،نماینده مردم تهران و عضو هیات رئیسه مجلس با تاکید بر اینکه مسائل داخلی ایران موضوعات لاینحل ودرهم تنیده‌ای نیستند که رفع آنها ممکن نباشد،گفت:کسانی که مدعی انباشت مشکلات هستند، چون راهکار موثری برای حل مسائل ندارند، غرمی‌زنند تا دیده شوند،کسی‌که عرق ملی دارد،آگاهانه ومسئولانه سخن می‌گوید چون می‌داند،ترویج یاس اجتماعی ماحصلی جز تضعیف مردم و کشورش ندارد.
عضو هیات رئیسه مجلس تاکید کرد: کسانی که بر یاس اجتماعی جامعه مانور می‌دهند و سعی در بزرگ‌نمایی آن دارند ،از ذینفعان یاس جامعه و انفعال سیاسی- اجتماعی مردم است. به گفته پیرهادی طرح موضوعات و ادعاهایی چون«مشارکت در انتخابات بی فایده است»، «مطالبه گری چه فایده ای دارد؟»،«به هیچ جایی نمی رسیم » یا «همه از کشور می روند» که بعضا در میان قشری از مردم دهان به دهان می چرخد، محصول مسیر القای بدبینی به جامعه است که برای آن باید چاره جویی کرد.

مشروح گفتگوی پیرهادی، عضو هیات رئیسه با خبرنگاران درباره اهمیت «امید اجتماعی» و راهکارهای «ارتقای امید اجتماعی» را در زیر بخوانید:
در روزهای اخیر برخی صاحب نظران سیاسی با اشاره از دلسردی مردم برای مشارکت درانتخابات می‌گویند و مدعی‌اند مشکلات کشور آنقدر در هم تنیده و پیچیده است که دیگر مردم انگیزه‌ای برای حضور پای صندوق رای ندارند،ارزیابی شما از این دست مواضع چیست؟
نمی‌توان منکر وجود مشکلات در کشور شد،هیچ نظام حکمرانی را نمی‌توان یافت که مشکلی نداشته باشد ، ضمن اینکه بازهم هیچ نظام حمکرانی وجود ندارد که همه مشکلات کشور را بتواند یک شبه و همزمان با هم رفع کند.بروز مشکلات و مسائل در هر حوزه ای یک شبه وخلق الساعه به وجود نیامده‌اند که در کوتاه مدت حل شود.
ایران نیز مانند هر کشور دیگری دارای مشکلات و مسائلی است که برخی از این مشکلات ناشی از ناکارآمدی مدیریتی برخی مسئولان در ادوار گذشته بوده و از دوره ای به دوره ای دیگر به ارث رسیده و بخش دیگر تحمیلی و در قالب تحریم ها از سوی معاندان کشور به مردم و کشورمان تحمیل شده است؛ اما اینکه بگوییم مسائل ایران موضوعات لاینحل و درهم تنیده‌ای هستند که رفع آنها ممکن نیست، اشتباه است و رویکردی است که جز القای یاس به جامعه محصولی نخواهد داشت،کسانی که بر یاس اجتماعی جامعه مانور می‌دهد و بر سر آن بزرگ نمایی می‌کنند،از ذینفعان یاس جامعه و انفعال سیاسی- اجتماعی مردم است.
برغم ترویج این نگاه،معتقدم جامعه ایرانی، جامعه‌ای امیدوار و درسودای سازندگی و اصلاح امور از طریق کنش اجتماعی است.کنشگریی که هم در بستر جامعه هویدا است و برگزاری تجمعات مردمی،صنفی،گروهی و پرتکرارشدن آنها در سال‌های اخیر موید آن است.

برغم این نگاه شما برخی پرتعداد شدن تجمعات صنفی یا واکنش‌های مجازی مردم برسرموضوعات سیاسی-اجتماعی روز کشور مثلا تصویب یا رد برخی طرح ها یا لوایح در مجلس یا گران شدن اینترنت و... را نشان دهنده فاصله‌گیری مردم از مسئولان می‌دانند؟
اینکه مردم ما نسبت به ورود یک طرح ولایحه به نهاد قانون‌گذاری در کوتاه‌ترین زمان ممکن واکنش نشان می‌دهند یا اینکه بعضا موضع برخی مسئولان را نکوهش می‌کنند و مواردی از این دست جدای از ریشه کنش، نشان دهنده پویایی جامعه است ،جامعه امیدوار منفعل رفتار نمی‌کند و در قبال مباحثی که بر زندگی اش اثر گذار است سکوت نمی‌کند و گرنه جامعه مایوس و ناامید حوصله ای برای کنشگری ندارد.
اگرچه بار دشوار مشکلات معیشتی در سال‌های اخیر که در پی استمرار تحریم غرب علیه ایران افزون‌تر هم شده است،زندگی بخشی از هموطنان‌مان را دشوار کرده اما کنش های مدنی واجتماعی آنها موید امیدواری آنها به بهبود شرایط است.
برغم تلاش بدخواهان نظام برای القای یاس اجتماعی و ایجاد شکاف بین مردم وحاکمیت بر سر مسائل اقتصادی و فرهنگی واجتماعی اما مردم تا به امروز همواره چه درحمایت و چه در نقد مسئولان فعال بوده‌اند، یک جامعه زمانی دلسرد و ناامید قلمداد می‌شود که انگیزه‌ای برای کنش اجتماعی نداشته باشد و وارد فاز انفعال یا بی‌تفاوتی شده باشد،در این مرحله است که این سکوت و این بی‌رمقی برای نقد و یا حمایت از حاکمیت هشدار تلقی می‌شود.

چرا ازنظر شما انفعال اجتماعی مردم می‌تواند هشدار تلقی شود و باید نسبت به آن حساس بود؟
زمانی که صدای نقد یا اعتراض و طرح مطالبه‌ای از جامعه به گوش مسئولان نرسد ممکن است مسئولان بدنه اجتماعی خود را همراه و راضی تلقی کنند و دچار انحراف در تحلیل اجتماعی و خواسته مردم به عنوان مهمترین رکن نظام سیاسی مستقر شود و سکوت جامعه را به نوعی رضایت از وضع موجود تلقی کنند حال آن که این بی‌تفاوتی، می تواند نشانه ناامیدی جامعه باشد که تهدیدی جدی برای دولتهاست.
چگونه می‌توان امیداجتماعی مردم را ارتقا داد،چرا امیداجتماعی برای استمرار نظام‌های سیاسی مهم است؟
در سالهای اخیر دشمنان نظام جمهوری اسلامی و بدخواهان ایران تمام قوایشان را برای ایجاد نا امیدی ملت ایران بکار گرفته است. آنها چه از طریق مانع‌تراشی در امور سیاسی – اقتصادی ایران و چه از طریق مانورهای رسانه ایشان درصددند مردم را نسبت به مسئولان کشور بدبین کنند،دشمنان تلاش می‌کنند مردم نسبت به دولت، نمایندگان مجلس ،اساتیددانشگاه ،جامعه پزشکی، دانشجو، مذهب و اعتقادات و فرهنگ یک جامعه و هر آنچه که با زندگی مردم در ارتباط است، بدبینی ایجاد کنند. ماحصل این بدبینی ایجاد یاس اجتماعی است.
اینکه می‌بینیم جملاتی مشابه بعضا در میان قشری از مردم دهان به دهان می چرخد؛ مثل طرح موضوعاتی و ادعاهایی چون«مشارکت در انتخابات بی فایده است»، «مطالبه گری چه فایده ای دارد؟»، «به هیچ جایی نمی‌رسیم» یا «همه از کشور می روند» و... که محصول مسیر و چرخه القای بدبینی به جامعه است که برای آن باید چاره جویی کرد.
بنابراین می توان گفت که نا امیدی اجتماعی محصول ترویجی بدبینی اجتماعی است، وقتی که مردم به بهبود اوضاع و شرایط بدبین شوند چرخه حرکت، توسعه و پیشرفت کشور متوقف می شود، حرکت رو به جلو و ریل‌گذاری در این مسیر وظیفه حکمرانان است و پیشرفت یک کشور با امید اجتماعی ارتباط مستقیم دارد."
politics,"به گزارش همشهری‌آنلاین، بخش درس و عبرت رسانه KHAMENEI.IR به مناسبت فرارسیدن ایام دهه فجر و بزرگداشت چهل و پنجمین سالگرد پیروزی انقلاب اسلامی ایران به انتشار برخی از خاطرات رهبر انقلاب در دوران مبارزات علیه رژیم ستم‌شاهی پرداخته است.
اولین دستگیری آیت‌الله خامنه‌ای
در خرداد ماه ۱۳۴۲ هجری شمسی(محرم ۱۳۸۳ هجری قمری) که کشتار بزرگ تهران و برخی شهرهای دیگر اتّفاق افتاده بود و صدها تن از مردم به قتل رسیده بودند، من در بیرجند بودم. رفتن من به آن شهر و در آن هنگام، با هدف افشاگری و رسواسازی رژیم حاکم، بویژه هتک حرمت علما و روحانیّون در مدرسه‌ی فیضیّه‌ی قم و نیز به قصد افشای برنامه‌هایی که رژیم برای نابود کردن هویّت اسلامی ملّت مسلمان ایران طراحی کرده بود، صورت گرفت.
من شهر بیرجند را از این جهت انتخاب کردم که این شهر دژ «امیر اسدالله عَلَم» بود. او ظاهراً پست وزارت دربار را داشت، امّا در واقع جایگاهش خیلی از این مقام بالاتر بود. او یکی از رجال قدرتمند کشور بود و در جلد دوّم خاطرات «فردوست» جایگاه عَلَم در ایران بیان شده است.
من در بیرجند دوستانی داشتم که طیّ دو سفر قبلی با آن‌ها آشنایی یافته بودم. روز سوّم محرّم به بیرجند رسیدم. روز هفتم محرّم فرا رسید؛ و این همان روز موعودی بود که امام خمینی (ره) توصیه کرده بود سخنران‌ها افشاگری علیه رژیم شاه را آغاز کنند. روز هفتم مصادف با جمعه بود.
در این اجتماع انبوه همه چیز را گفتم. تا روز تاسوعا که دستگیر شدم این سخنرانی‌ها را ادامه دادم. تا ظهر روز عاشورا در پاسگاه پلیس ماندم. نمی‌دانستم که بیرون بازداشتگاه چه می‌گذرد. بعداً مطّلع شدم که اوضاع در سراسر ایران آبستن حوادث بزرگی است. چنان‌که بعداً آیت‌الله تهامی ـ که شخصیّت برجسته‌ علمای بیرجند که فقیه و ادیب و خطیب و شجاع بود ـ برایم تعریف کرد، در همان بیرجند نیز هنگام دستگیری من اوضاع انفجارآمیز بوده. ظاهراً مقامات هم متوجّه این مطلب شده بودند و ترسیده بودند آن قیام‌های خروشان مردمی که در تهران و دیگر شهرهای ایران اتّفاق افتاده، در بیرجند هم اتّفاق بیفتد.
برای همین، در شورای تامین شهر، جلسه‌ی فوق‌العاده تشکیل داده بودند. این شورا صلاحیّت صدور حکم تبعید را داشت؛ لذا حکمی مبنی بر تبعید من به شهر مشهد (شهر خودم!) صادر کرد. ظاهراً مقامات خواسته بودند پیش از تبعید من، خشم مردم را فرو بنشانند؛ لذا مرا آزاد کردند و با من شرط کردند که منبر نروم. مردم بیرجند به من به چشم همدلی و محبّت مینگریستند، و من خوشحال بودم که میدیدم مردم این شهر ـ علیرغم ترس از قدرت عَلَم ـ با مبلّغان اسلام یک چنین همبستگی عاطفی دارند.
بازجوی ساواک دوست دوران کودکی‌ام بود
در سال ۱۳۴۲ شمسی برای تبلیغ در ایام ماه رمضان در اواخر زمستان به زاهدان رفتم که دوباره بازداشت شدم. بعد از بازجویی مرا بیرون بردند و سوار ماشین کردند و به خارج از شهر بردند. هوا تاریک و بسیار سرد بود. فهمیدم جایی که مرا برده‌اند پادگان نظامی است. مرا در بازداشتگاه نگهبانی انداختند. این میهمان جدید برای سربازان غیرمنتظره بود. سربازان از جای خود برخاستند و دور مرا گرفتند و با احترام به من سلام دادند. فرمانده سربازان وقتی آن رفتار را از افراد خود دید سریعاً مرا به مکانی انفرادی برد. صبح زود به مقر ساواک منتقل شدم.
در طی این مدت از من بازجویی شد که چند ساعت طول کشید. تعجب کردم وقتی دیدم که بازپرس از دوستان دوران کودکی من است و من در بازی‌های کودکانه او و برادرانش شرکت می‌کردم. پدر و برخی برادرانش از علما و سادات بودند. عصر بود که مرا به فرودگاه آوردند و به همراه دو مامور در هواپیما نشاندند. بعداَ متوجه شدم که عازم تهران هستیم. این نخستین سفر من با هواپیما بود. در هواپیما به مسائل مختلفی می‌اندیشیدم. به آیندۀ این نهضت اسلامی که برپا شده... به برپاکنندۀ نهضت امام خمینی... به آینده‌ای که در انتظار من بود. از فکر به این امور که جز خدای متعال کسی از عاقبت آن آگاه نیست منصرف شدم، مجله‌ای برداشتم و به ورق زدن آن پرداختم. چشمم به غزلی افتاد که از آن خوشم آمد.
من عادت داشتم که هر شعری را می‌پسندیدم در دفتر خاصی که «سفینه غزل» نامیده بودم، می‌نوشتم. دیدم دو مامور همراه من از دو طرف گردن می‌کشند تا ببینند من چه می‌نویسم. وقتی شعر را نوشتم ذیل آن این عبارات را هم افزودم: «این ابیات را در هواپیمایی که مرا به همراهی دو مامور خوش‌اخلاق از زاهدان به جای نامعلومی می‌برد، نوشتم!» این عبارت اثر مثبتی بر هر دوی آن‌ها گذاشت.
بعد از زندان به دیدار امام رفتم
اواخر سال ۴۲ برای تبلیغ ماه رمضان به زاهدان رفتم که بازداشت و به تهران منتقل شدم. بعد از بازداشت وقتی از زندان خارج شدم شور و شوق دلم را فرا گرفت و گفتم من هم توکل به خدا کنم و به محل اقامت امام بروم شاید به من هم اجازه ملاقات بدهند. آدرس را به دست آوردم و به قیطریه رفتم. قیطریه در آن زمان منطقه‌ای خالی از ساختمان بود و تک‌وتوک خانه‌هایی در آن دیده می‌شد. من به خانه امام نزدیک شدم. نگهبانان تمام اطراف خانه را گرفته بودند.
به یکی از آن‌ها گفتم من تازه از زندان آمده‌ام و می‌خواهم مانند سایر زندانیان با آقا ملاقات کنم. آن‌ها با یکدیگر اختلاف‌نظر پیدا کردند. بالاخره توافق کردند که به من اجازه دهند فقط برای چند دقیقه وارد شوم. در زدم. حاج آقا مصطفی – فرزند امام – در را باز کرد و از دیدن من دچار شگفتی شد. از من پرسید: کِی آزاد شدید؟ گفتم: دو روز پیش! وارد یکی از اتاق‌ها شدم و آقا را در برابر خود یافتم. احساساتی که در دلم محبوس مانده بود غلیان کرد. عواطفم در برابر امام سرریز شد. برای آقا وضع امت و دوستان را در غیاب ایشان بیان کردم و اظهار داشتم که موسم رمضان امسال بدون بازده به هدر رفت و لذا باید ‌از هم‌اکنون برای موسم محرّم برنامه‌ریزی کنیم.
پسرم مرا نشناخت!
در سال ۱۳۴۶ مجددا توسط ساواک بازداشت و زندانی شدم. یک روز پسرم مصطفی را که دو ساله بود به زندان آوردند. یکی از سربازان دوان‌دوان آمد و گفت پسر شما را آورده‌اند. به درِ زندان نگاه انداختم دیدم یکی از افسران، مصطفی را بغل گرفته و به سوی من می‌آید. مصطفی را گرفتم و بوسیدم. کودک به‌علت اینکه مدتی طولانی از او دور بودم، مرا نشناخت؛ لذا با چهره‌ای گرفته و اخم‌کرده به من نگریست. سپس زد زیر گریه. به‌شدت می‌گریست. نتوانستم او را آرام کنم. لذا او را دوباره به افسر دادم تا به همسرم و بقیه ـ که اجازۀ دیدار با من را نداشتند ـ بازگرداند. این امر به قدری مرا متاثّر ساخت که تا چند روز بعد نیز همچنان دل‌آزرده بودم.
مبارزه و همراهی همسر
با آن‌که خانه‌ ما بارها مورد یورش دژخیمان واقع شد، و با آن‌که من بارها در برابر او بازداشت شدم، و حتّی در نیمه‌شب که برای دستگیری من به خانه‌ ما ریختند، مورد ضرب و جرح واقع شدم، علیرغم همه‌ این‌ها، من هیچگاه ترسی یا ضعفی یا افسردگی و ملالتی در همسرم مشاهده نکردم. با روحیّه‌ای عالی و قوی در زندان به ملاقات من می‌آمد. در این ملاقات‌ها، به من اعتماد و اطمینان میداد. هرگز نشد وقتی من در زندان بودم، خبر ناراحت‌کننده‌ای به من بدهد. به یاد ندارم که مثلاً خبر بیماری یکی از فرزندان را به من داده باشد؛ یا مطلبی را که برایم ناخوشایند باشد، درباره‌ی خانواده و بستگان و والدین گفته باشد. همچنین باید به صبر و شکیبایی فراوان او در تحمّل سختی و مشقّت زندگی در دوران پیش از انقلاب، و اصرار او بر ساده‌زیستی در دوران پس از انقلاب اسلامی اشاره کنم.
رفتار عجیب یک دوست نزدیک
[در یکی از موارد بعد از آزادی از بازداشت ساواک] پس از بازگشت به منزل برای تشرف به زیارت حضرت رضا(علیه‌السلام) و نماز در مسجد گوهرشاد به حرم رفتم. دیروقت بود و صحن تقریبا خالی بود. از دور دو تن از دوستان و هم‌درس‌های خود را دیدم که با یکی از آن‌ها علقه خاصی دارم. از این تصادف بسیار خوشحال شدم زیرا انتظار نداشتم کسی را در آنجا ببینم. با شوق دیدار چهره‌هایی که زندان، میان من و آنها فاصله انداخته بود به سوی آن دو رفتم. انتظار داشتم آنها هم به محض دیدن من به سویم بیایند و بعد از این مدت جدایی از دیدار من خوشحال شوند. به طرف آن‌ها رفتم و نزدیکشان رسیدم. می‌خواستم سلام کنم که دیدم از من رو می‌گردانند. گویی یکی از آن دو به دیگری گفته بود او اکنون از زندان خارج شده و شاید تحت نظر است پس از او دوری کنیم! این برخورد سخت مرا متاثر کرد. من این‌گونه برخوردها را از برخی روحانیون فراوان دیده‌ام در حالی که به‌عکس آن‌ها، جوانان اعم از طلاب علوم دینی و دانشجویان دانشگاه در مواقعی که به زندان می‌افتادم بیشتر دور مرا می‌گرفتند.
شکنجه‌گری که زندانی شد!
پنج شش ماه پس از پیروزی انقلاب، طیِّ ماموریتی از تهران به شهر خودم مشهد آمدم. در آن هنگام عضو شورای انقلاب و نماینده شورای انقلاب در وزارت دفاع و نماینده امام در تعدادی از سازمان‌های کشور بودم. مقامات مشهد از من خواستند تا از ساختمان «کمیته مرکزی انقلاب» بازدید کنم. کمیته‌های انقلاب در آن زمان اداره بیشتر امور شهرهای ایران را بر عهده داشتند. ساختمان «حزبِ رستاخیز» در مشهد برای این منظور انتخاب شده بود. به من گفتند: آخرین طبقه این ساختمان در حال حاضر مخصوص زندانیان خطرناک است. اسامی آن‌ها را ذکر کردند و من بیشترشان را می‌شناختم. ]یکی‌شان[ از شنکجه‌گران من در پنجمین زندان بود و من از گستاخی‌ها و وقاحتش در آن زمان خیلی چیزها به یاد داشتم.
تو یوسف می‌شوی!
در یاد من خواب‌های عجیبی مانده. یکی به گمانم مربوط به سال ۱۳۴۶ یا ۱۳۴۷ باشد. در آن زمان وضع سیاسی مشهد در نهایت شدت و سختی بود و اسلام‌گرایان دچار گرفتاری و محنت زیادی بودند. چنان‌که جز چند تن از رفقا با من در میدان باقی نماندند و بقیه ترجیح دادند عرصه مبارزه را رها کنند. در آن شرایط، خواب دیدم که حضرت امام خمینی(ره) وفات کرده و جنازه ایشان در یکی از خانه‌های مشهد واقع در نزدیکی خانه پدر من روی زمین است. غم و اندوه وجودم را فرا گرفته بود. تابوت را روی دوش گرفتیم. جمعیت انبوهی هم در پی جنازه به حرکت در آمدند که در میان آن‌ها شمار بسیاری از علما بودند و من هم با آن‌ها حرکت می‌کردم.
با صدای بلند می‌گریستم و از شدت تالّم و تاثّر با دست روی زانوی خود می‌زدم. چیزی که بر درد من می‌افزود این بود که می‌دیدم برخی علما بدون اینکه توجهی بکنند و عبرتی بگیرند و بی‌آنکه احساس اندوهی در آنها مشاهده شود با هم صحبت می‌کنند و می‌خندند! جنازه به آخر شهر رسید. بیشتر تشییع‌کنندگان بازگشتند اما جنازه راه خود را در بیرون از شهر ادامه داد. بیست سی تشییع‌کننده همچنان در پی جنازه حرکت می‌کردند. بیشتر تشییع‌کنندگان در پایین تپه ماندند. جنازه به همراه چهار پنج تشییع‌کننده به سمت بالای تپه رفت که من هم با آن‌ها به دنبال جنازه بودم. تابوت را بالای تپه قرار دادیم. من به پایین پا نزدیک شدم تا درحالی که چهره حضرت امام را می‌بینم، با او وداع کنم.
ناگهان دیدم دست راست ایشان که انگشت سبابه آن به حالت اشاره بود به سمت بالا حرکت می‌کند تا اینکه انگشت اشاره‌اش به پیشانی من رسید و آن لمس کرد یا نزدیک بود لمس کند. با شگفتی و حیرت نگاه می‌کردم. لب‌هایش را گشود و دو بار گفت: تو یوسف می‌شوی... تو یوسف می‌شوی! خوابم را برای خیلی از بستگان و دوستان نقل کردم از جمله برای مادرم (رحمة‌الله‌علیها) که فوراً آن را چنین تعبیر کرد: بله یوسف خواهی شد به این معنی که همواره در زندان خواهی بود!
عضویت در شورای انقلاب چهار ماه بعد از تبعید
[مهر ۱۳۵۷] در یزد بودم که شنیدم امام به پاریس عزیمت کرده‌اند. از یزد با هواپیما به تهران و از آن‌جا به مشهد رفتم. در مشهد ماندم و مشغول فعالیت‌های انقلابی بودم تا اینکه به فرمان امام راحل برای حضور در شورای انقلاب به تهران فراخوانده شدم. روز ۲۲ بهمن ۱۳۵۷ انقلاب به پیروزی رسید. در اواسط سال ۱۳۶۰ به ریاست جمهوری انتخاب شدم. فاصله میان آزادی من از تبعید تا عضویت در شورای انقلاب حدود چهار ماه بود. همچنان‌که بین آزادی و انتخاب به ریاست جمهوری، سه سال فاصله شد.
خوابیم یا بیدار؟!
در آن روزها ما در یک حالت بُهت بودیم. در حالی که در همه‌ فعالیت‌های آن روزها ما طبعاً داخل بودیم. همان‌طور که می‌دانید ما عضو شورای انقلاب بودیم و یک حضور دائمی تقریباً وجود داشت. لکن یک حالت ناباوری و بهت بر همه‌ی ما حاکم بود. من یک چیزی بگویم که شاید شما تعجب بکنید.
من تا مدتی بعد از ۲۲ بهمن هم که گذشته بود بارها به این فکر می‌افتادم که ما خوابیم یا بیدار. و تلاش می‌کردم که از خواب بیدار شوم. یعنی اگر خواب هستم، این رویای طلایی که بعدش لابد اگر آدم بیدار شود هر چه قدر خواهد بود خیلی ادامه پیدا نکند، اینقدر برای ما شگفت‌آور بود مسئله."
politics,"به گزارش همشهری‌آنلاین، در مراسمی با حضور امیر سرلشکر «سید عبدالرحیم موسوی» فرمانده کل ارتش جمهوری اسلامی ایران، امروز از سامانه موشکی ارتقایافته «شفق» و سامانه دید در شب «یوسف» رونمایی شد.
موشک بُرد بلند شفق، هوشمند و نقطه‌زن بوده و می‌تواند اهداف را از فاصله ۲۰ کیلومتری مورد اصابت قرار دهد."
politics,"به گزارش همشهری آنلاین، فرماندهی انتظامی شرق استان تهران اعلام کرد: سرباز وظیفه نیز پس از این اقدام بلافاصله در یک اقدام احساسی به سمت خود شلیک کرد.

پس از این اتفاق با فوریت مجروحان به مرکز درمانی منتقل شدند و باوجود تلاش کادر درمان یک نفر از کارکنان انتظامی و سرباز وظیفه جان خود را از دست دادند."
politics,"به گزارش همشهری‌آنلاین، «ریچارد هیدن بلک» سناتور سال‌های ۲۰۱۲ تا ۲۰۲۰ در مجلس سنای ایالتی ویرجینیا گفت که «جو بایدن» به دلیل انتخابات آتی ریاست‌جمهور قادر به جنگ علیه ایران و گسترش بحران در غرب آسیا نیست.
این سیاستمدار جمهوری‌خواه به خبرگزاری ریانووستی گفت که بایدن با جنگ علیه ایران مخالف است و «رأی دهندگان حزب دموکرات نیز از حمایت واشنگتن از درگیری‌های مسلحانه خسته شده‌اند».
او تأکید کرد که آمریکا در موقعیتی نیست که بتواند جنگ در خاورمیانه را گسترش دهد و تهران و واشنگتن علی‌رغم درخواست تعدادی از اعضای حزب جمهوری‌خواه برای «انتقام» از جنگ اجتناب خواهند کرد.
ریچارد هیدن بلک افزود: «به نظر می‌رسد که ایران نیز مصمم به اجتناب از درگیری است، زیرا دولت این کشور دست داشتن در حمله پایگاه آمریکایی در اردن را رد می‌کند».
این سناتور سابق ایالتی آمریکا در ادامه به جو بایدن در خصوص اعزام نیرو به ایران تحت هر شرایطی هشدار داد.
جو بایدن روز سه شنبه نیز قبل از عزیمت به سفر به ایالت فلوریدا برای شرکت در یک همایش انتخاباتی گفته بود: «فکر نمی‌کنم به جنگی دیگر در خاورمیانه نیاز داشته باشیم. این چیزی نیست که من دنبال آن هستم.»
روز دوشنبه نیز سابرینا سینگ، سخنگوی وزارت دفاع آمریکا تصریح کرد که آمریکا هنوز به جمع‌بندی نهایی درباره اینکه حمله مرگبار به نیروهای این کشور در اردن توسط چه گروهی انجام شده نرسیده و اطلاعاتی درباره اینکه این حمله به دستور ایران انجام شده باشد وجود ندارد.
ریچارد هیدن در بخش دیگری از سخنان خود به خروج نظامیان آمریکایی از عراق و سوریه پرداخت و گفت که لابی اسرائیل با این گزینه مخالف است.
او که سابقه حضور در جنگ ویتنام را دارد، افزود: «آمریکایی‌ها درگیر جنگ‌های ادامه‌دار هستند و برخی از اعضای دولت جو بایدن نیز با خروج از عراق و سوریه مخالفتی ندارند، اما لابی قوی اسرائیل با این امر مخالف است».
او تأکید کرد که حتی اگر جو بایدن بخواهد نیروهای آمریکایی را از عراق و سوریه خارج کند، با مخالفت لابی اسرائیلی مواجه خواهد شد.
به گفته او مشکلات متعدد در صفوف ارتش آمریکا، «انگیزه‌های قوی» برای جو بایدن برای خارج کردن نیروهای آمریکایی از غرب آسیا ایجاد کرده است، اما «این کار دشوار است».
ریچارد بلک در سال ۲۰۱۶ نیز با سفر به دمشق، با بشار اسد و دیگر مقامات سوریه دیدار و حمایت خود از این کشور در جنگ با تروریسم را اعلام کرده بود.
سخن این سناتور سابق ایالتی در خصوص تلاش لابی اسرائیل برای جلوگیری از خروج آمریکا از عراق و سوریه در حالی است که در این راستا پایگاه پولیتیکو هفته گذشته به نقل از پنج مقام دولت آمریکا گزارش داد که هیچ دستور قریب‌الوقوعی از سوی جو بایدن، رئیس‌جمهور آمریکا برای خروج از عراق یا سوریه در کار نیست.
علاوه بر این، پنتاگون اصرار دارد عراق نیز درخواستی برای خروج از خاک این کشور از آمریکا مطرح نکرده است.
وزارت خارجه عراق روز پنجشنبه (۵ بهمن) با صدرو بیانیه‌ای از توافق با دولت آمریکا در پی مذاکرات شش ماهه با این کشور برای کاهش تدریجی نیروهای موسوم به ائتلاف ضد داعش خبر داد و گفت که طبق این توافق مأموریت «مبارزه با داعش» که این ائتلاف برای خود تعریف کرده است، به پایان می‌رسد."
politics,"به گزارش همشهری‌آنلاین، مهر ایران دارنده یکی از بزرگترین ناوگان نفتکش‌های جهان است تاجایی که سال ۹۵ علی‌اکبر آخوندکاظمی رییس دفتر اجاره شرکت ملی نفتکش ایران با اشاره به برگزاری متوالی و متناوب جلسه با شرکتهای اجاره‌کننده کشتی اظهار کرده بود به دلیل اولویت تأمین نیاز داخلی، درحال حاضر ناوگان ملکی نفتکش تقریباً به طور انحصاری در اختیار شرکت ملی نفت ایران قرار دارد.
وی با یادآوری این‌که از زمان اجرایی شدن برجام تاکنون، پنج فروند از کشتی‌های نفتکش به شرکت‌های خارجی اجاره داده شده، تصریح کرد: فقط در مواقع عدم نیاز این مجموعه، کشتی‌های ملکی نفتکش به سایر شرکت‌های خارجی یا داخلی اجاره داده می‌شود.
همان سال اعلام شد که ۵ نفتکش ایرانی به شرکت‌های خارجی اجاره داده شده است و ایران در این زمینه و از این طریق درآمد نیز کسب می‌کند.
در طول سالهای ۹۵ تا ۱۴۰۲ وضعیت صادرات نفت ایران دچار تناوب شد تا جایی که برای برهه‌ای صادرات نفت ایران صفر شد اما با این حال نیاز ایران به نفتکش از بین نرفت زیرا در داخل همین نفتکش‌های ملکی میعانات گازی و نفت استخراج شده از میادین نفتی ایران ذخیره سازی می‌شد.
پیگیری خبرنگار مهر از وضعیت نفت کش‌های ایرانی که به شرکت‌های خارجی اجاره داده شده بود حکایت از واقعه‌ای عجیب دارد تا جایی که یک شرکت ایرانی که با حضور بازنشستگان صنعت نفت اداره می‌شود و متعلق به یکی از بانک‌های دولتی است، نفتکش ۱۰ هزار بشکه‌ای خود را در طول ۵ سال یعنی از سال ۹۵ تا ۱۴۰۰ به صورت رایگان در اختیار یک شرکت خارجی ترابری نفت قرار دادند و حتی یک سنت هم اجاره دریافت نکردند که علتش تا کنون مشخص نشده است.
در حالی که یکی از چالش‌های بزرگ ایران در حال حاضر ناوگان حمل و نقل نفت خام است و برای نفتکش‌های غیر ملکی حداقل باید روزانه ۳۰ هزار دلار اجاره داده شود برخی از شرکت‌ها با وجود اینکه هم اکنون نفتکش دارند اما این نفتکش را در اختیار شرکت خارجی قرار داده‌اند تا نفت برخی از کشورهای حاشیه خلیج فارس را منتقل کنند.
حداقل توقع در این است که با این کار اجاره دریافت شود تا برای کشور درآمد زایی شود اما مساله اینجا است که چرا تاکنون از این فرایند درآمدی حاصل نشده است.
وقتی پیگیر موضوع می‌شویم مشخص می‌شود مسؤولان حتی دنبال این موضوع نبودند تا نفتکش را از شرکت خارجی بازپس بگیرند و حتی به بهانه تعمیرات رقمی حدود ۳ میلیون دلار نیز برای این نفتکش درخواست شده است درصورتی که اساساً این نفتکش مشغول به فعالیت و جابه‌جایی محموله نفتی بوده است."
politics,"به گزارش همشهری آنلاین بن والاس که تا سال گذشته میلادی سکان وزارت دفاع انگلیس را برعهده داشت، این مطلب را در گفت‌وگو با شبکه رادیویی بی‌بی‌سی ۴ مطرح کرد.
او به‌رغم اینکه ایران بارها تاکید کرده است که مسئولیت اقدامات نیروهای مقاومت را برعهده نمی گیرد مدعی شد: «آنچه در منطقه شاهد هستیم یک اقدام هماهنگ از سوی ایران است تا به تنش‌ها دامن بزند. لذا حمله مستقیم حوثی‌های مورد حمایت ایران به ناوهای جنگی انگلیس و آمریکا یک گام بیشتر عملا از طرف ایران است.»
وزیر دفاع سابق انگلیس با این حال اعتراف کرد: «تقابل پایاپای (نیروهای یمن) با ناوهای جنگی انگلیس و آمریکا یک اقدام نادر است که سابقه نداشته است.»
وی درباره احتمال تشدید تنش‌ها درپی اعزام ناوهواپیمابر این کشور به دریای سرخ گفت: «به نظرم این یک موقعیت سخت برای وزارت امور خارجه و دفاع است.»
والاس با تکرار ادعاها درباره نقش ایران در عملیات نظامی محور مقاومت ادعا کرد: «در حال حاضر یک طرف ماجرا خواهان تشدید تنش‌ها است و آن ایران است. ایران بنا به دلایل مختلفی به دنبال نوعی درگیری است اما نحوه پاسخ ما مهم است.»
مقام نظامی پیشین انگلیس در ادامه اظهارات خود، ارتباط عملیات نظامی نیروهای یمن در دریای سرخ را با جنایات وحشیانه رژیم صهیونیستی در غزه رد کرد و مدعی شد: «حملات حوثی‌ها هیچ ارتباطی با اقدامات اسرائیل ندارند. این یک اقدام هدایت شده از طرف ایران است که مایل است پای کشورهای اسلامی را باز و آمریکا را از منطقه خارج کند. این یکی از اهداف اصلی ایران است.»
وی بار دیگر از اینکه یمنی‌ها تسلیحات نظامی انگلیس و آمریکا را در دریای سرخ هدف قرار داده‌اند، عصبانیت خود را نشان داد و ادعا کرد که این اقدامات نباید بی‌پاسخ بماند.
به گزارش ایرنا، نیروهای ارتش یمن از زمان شروع عملیات نظامی رژیم صهیونیستی علیه مردم غزه، چند کشتی این رژیم صهیونیستی یا کشتی‌های حامل کالا که عازم سرزمین‌های اشغالی بودند را در دریای سرخ و تنگه باب‌المندب هدف قرار دادند.
آن‌ها متعهد شده‌اند تا زمانی که رژیم اسرائیل حملات خود به غزه را متوقف نکند، به عملیات نظامی خود ادامه خواهند داد.
در همین حال آمریکا و انگلیس در ۲ نوبت به بهانه صیانت از کشتیرانی بین‌المللی علیه مواضع نیروهای یمنی حمله کرده و اقدامات خود را موفقیت آمیز ارزیابی کرده‌اند.
با این حال کارشناسان بین‌المللی معتقدند که مداخله لندن واشنگتن نه تنها شکست خورده که نتیجه معکوس داشته است. «محمدعلی الحوثی» عضو شورای عالی سیاسی یمن چندی پیش در گفت‌وگو با شبکه المسیره اظهار داشت:‌ هدف حملات آمریکا و انگلیس در حمله به یمن تلاشی جدید برای منصرف کردن این کشور از حمایت از غزه و توقف عملیات دریایی یمن است که محقق نخواهد شد.
وی تصریح کرد که آمریکایی ها و انگلیسی ها باید بفهمند که ما در زمان پاسخگویی هستیم و مردم یمن هیچگاه تسلیم نمی شوند.
اما اتهام بی پایه و اساس در مورد ارتباط ایران با حملات صورت گرفته در دریای سرخ درحالی مطرح می‌شود که مقام‌های کشورمان بارها تاکید کرده‌اند که گروه‌های مقاومت از ایران دستور نمی‌گیرند.
ناصر کنعانی سخنگوی وزارت امور خارجه کشورمان چندی پیش تصریح کرد: این ادعاها با اهداف خاص سیاسی مطرح می‌شوند و حاکی از تلاش مقامات انگلیس برای وارونه نمایی واقعیت‌های منطقه و نیز بیانگر تأثیر پذیری آنها از ترجیحات طرف‌های ثالث از جمله رژیم کودک‌کُش صهیونیستی است.
سخنگوی وزارت امور خارجه با محکوم کردن اظهارات و اقدامات غیرسازنده برخی مقامات انگلیسی که خود عاملی برای تهدید صلح و ثبات منطقه‌ای و بین المللی است، تاکید کرد: همان طور که قبلا به صراحت اعلام‌ کرده‌ایم، گروه‌های مقاومت در منطقه برای مقابله و پاسخ گویی به جنایات جنگی و نسل‌کُشی رژیم کودک‌کُش صهیونیستی از جمهوری اسلامی ایران دستور نمی‌گیرند. این گروه‌ها به تشخیص خود و بر اساس اصول و اولویت‌ها و منافع کشور و مردمشان تصمیم گرفته و عمل می‌کنند.
کنعانی به مقامات انگلیس توصیه کرد به جای اتهام زنی‌های بی‌پایه و اساس، جنایات رژیم اشغالگر صهیونیستی را محکوم نموده و تلاش خود را صرف توقف جنایات جنگی این رژیم علیه شهروندان و زنان و کودکان فلسطین و تسهیل ارائه کمک‌های بشردوستانه وفق مقررات و مسئولیت‌های بین‌المللی نمایند."
politics,"دو اتفاق مهم هسته‌ای در سفر رییسی به هرمزگان
به گزارش خبرگزاری فارس از بندرعباس، محمد اسلامی معاون رییس جمهور و رییس سازمان انرژی اتمی عصر امروز در نشست شورای اداری هرمزگان با اشاره به آغاز ساخت نیروگاه سیریک از آن به عنوان بزرگترین رخداد حوزه انرژی اتمی بعد از انقلاب یاد کرد.
وی افزود: نیروگاه هسته ای بوشهر و نیروگاه هسته ای دارخوین از قبل از انقلاب برنامه آنها طراحی و بعد از انقلاب اجرایی شده بودند اما بنای این نیروگاه هسته ای در سفر دور دوم ریاست جمهوری به هرمزگان نهاده شد تا در زمان موعد مقرر ساخته و بهره برداری شود.
اسلامی در عین تأکید کرد: تدابیر لازم برای تربیت نیروی لازم برای اشتغال در این نیروگاه نیز در نظر گرفته شده تا از اکنون برای آینده، اقدامات لازم در دانشگاههای استان صورت گیرد.
رییس سازمان انرژی اتمی همچنین گفت: با یک کار تحقیقاتی بر روی لبه علم و فناوری، سامانه پرتودهی برای آفت‌زدایی از نخیلات آماده و از آن رونمایی شد.
به گزارش فارس، نخستین سامانه پرتویی آفت‌زدایی نخلستان‌ها و باغ‌های کشور به نام «آریو رینگ» که در بندرعباس رونمایی شد، یکی از مهم‌ترین دستاوردهای هسته‌ای در حوزه کشاورزی محسوب می‌شود. این سامانه با استفاده از امواج الکترومغناطیسی و بدون استفاده از سموم شیمیایی و آسیب به درختان، قادر است تخم، لارو و سوسک سرخرطومی را از بین ببرد."
politics,"به گزاذرش همشهری‌آنلاین, ناصر کنعانی سخنگوی وزارت خارجه گفت: تعداد قابل توجهی از کشورهای کمک کننده به آژانس امداد و کاریابی سازمان ملل برای آوارگان فلسطینی (آنروا)، صرفا با اتهام زنی همان رژیمِ متهم به نسل‌کُشی فلسطینیان به چند کارمند آنروا، کمک‌های خود به این آژانس را در سخت‌ترین شرایط ملت فلسطین و ساکنان غزه متوقف کرده‌اند! وجدان‌های بیدار قضاوت خواهند کرد!
کنعانی در پیامی در شبکه ایکس نوشت: براساس خبرهای رسمی منتشره توسط آژانس امداد و کاریابی سازمان ملل برای آوارگان فلسطینی (آنروا)، تعداد قابل توجهی از کشورهای کمک کننده به آژانس، کمک‌های خود را صرفا به دلیل ادعای اثبات نشده رژیم صهیونیستی مبنی بر کمک تعدادی از کارکنان آنروا به حماس برای عملیات ۷ اکتبر، متوقف نموده‌اند.
رئیس آژانس آنروا گفت؛ «اگر تعلیق کمک‌های مالی ادامه یابد، ما به احتمال زیاد تا پایان فوریه(جاری) مجبور خواهیم شد عملیات خود را نه تنها در غزه، بلکه در سراسر منطقه متوقف کنیم.»
طنز تلخ و دردناکی است؛ رژیم صهیونیستی بیش از ۲۶ هزار شهروند فلسطینی را طی ۱۲۰ روز کشته، چند هزار نفر مفقود، و ده‌ها هزار شهروند را مجروح کرده و بیش از ۸۰ درصد ساکنان نوار غزه را بی‌خانمان و آواره کرده و برخلاف خواسته قطعنامه شورای امنیت سازمان ملل و قرار موقت دیوان بین‌المللی دادگستری مانع ورود کمک‌های انسان‌دوستانه به فلسطین می‌شود، اما هیچ‌کدام از این کشورها غیر از ابراز نگرانی و برخی نمایش‌های سیاسی بی‌اثر، هیچ محدودیتی در روابط سیاسی با رژیم صهیونیستی ایجاد نکردند و به همکاری‌های تجاری و اقتصادی خود با رژیم و برخی از آنها به کمک‌های نظامی و تسلیحاتی و مالی خود به آن ادامه می‌دهند، اما صرفا با اتهام زنی همان رژیمِ متهم به نسل‌کُشی فلسطینیان به چند کارمند آنروا، کمک‌های خود به این آژانس را در سخت‌ترین شرایط ملت فلسطین و ساکنان غزه متوقف کرده‌اند! وجدان‌های بیدار قضاوت خواهند کرد!
تعدادی از کشورها از جمله آمریکا، استرالیا، کانادا، انگلیس، فنلاند و ایتالیا پس از اتهامات مقامات صهیونیست مبنی بر دست‌داشتن کارمندان آنروا در عملیات حماس در هفت اکتبر از تعلیق کمک مالی خود به آژانس امداد و کار آوارگان فلسطینی (آنروا) خبر دادند.
درپی تعلیق کمک‌های مالی به آژانس امداد و کار آوارگان فلسطینی (آنروا) توسط چند کشور، دبیرکل سازمان ملل خواستار تداوم حمایت از این آژانس شد.
«آنتونیو گوترش» دبیرکل سازمان ملل در سخنانی در این باره از کشورهای اهدا کننده مالی به آنروا خواست که ادامه فعالیت این آژانس در نوار غزه را تضمین کنند."
politics,"مراسم چهلمین روز شهادت سردار سیدرضی موسوی، شهید مدافع حرم پنجشنبه ۱۲ بهمن ۱۴۰۲ با حضور محمدباقر قالیباف رئیس مجلس شورای اسلامی و سردار اسماعیل قاآنی فرمانده نیروی قدس سپاه در آستان مقدس امامزاده صالح(ع) تجریش برگزار شد.
حضور سرداران سپاه در مراسم چهلم شهادت سردار سید رضی موسوی | کدام فرماندهان آمدند؟ | پوشش متفاوت سرداران را ببینید
جدیدترین تصاویر از سردار قاآنی با پوشش متفاوت و غیرنظامی در یک مراسم خاص
حضور قاضی مشهور در مراسم چهلم سردار سیدرضی موسوی | عکس"
politics,"به گزارش همشهری‌آنلاین، یک منبع آگاه امنیتی در مرکز مستشاری ایران در سوریه حملات بامداد امروز آمریکا به عراق و سوریه را نقض آشکار حاکمیت این کشورها و تعدی به اراضیشان دانست و آن را محکوم کرد.
وی در گفت‌وگو با شبکه خبری «یونیوز»، تصریح کرد: ما این تجاوز آمریکا را محکوم می‌کنیم و دروغ‌هایی را که این حمله بر پایه آن صورت گرفته، رد می‌کنیم. این حمله پیامدهایی جدی برای وضعیت نیروهای آمریکایی در منطقه دارد و موجب واکنش‌های بیشتر به این رفتارهای تهاجمی خواهد شد. دولتها و ملت‌های این دو کشور، هیچ گونه اشغال و تجاوز به سرزمین‌های خود را نپذیرفته و نخواهند پذیرفت.
این منبع تصریح کرد که تجاوز امروز موید آن است که اشغالگران آمریکایی در هر دو کشور برای منافع امنیتی خود و به نفع این موجودیت رژیم صهیونیستی عمل می‌کنند و یک نیروی اشغالگر واقعی هستند. این حملات اهمیت خروج آمریکا از منطقه به هر قیمتی را نشان داد زیرا این کشور دلیل عدم ثبات و ایجاد هرج و مرج در منطقه است.
وی افزود: تصمیم مقاومت اسلامی عراق برای مقابله با اشغالگر آمریکا برای یاری‌رساندن به فلسطین بی‌تردید حتی با شدت بیشتر، ادامه خواهد یافت. این حمله، نیروهای مقاومت را از رویارویی با دشمن در همه صحنه‌ها دلسرد نخواهد کرد. گروه‌هایی که از عراق و سوریه دفاع کردند، هر چقدر که قربانی بدهند، همچنان به دفاع از مردم مظلوم فلسطین ادامه می‌دهند.
این منبع در ادامه افزود: بار دیگر تاکید می‌کنیم که سپاه پاسداران انقلاب اسلامی و نیروی قدس هیچ مرکز، پایگاه، پادگان و تأسیساتی در سوریه و عراق ندارد.ادعای آمریکا در این خصوص دروغ و گمراه‌کننده است و این امری کاملا روشن است. همچنین اقدامات پیشگیرانه گروه‌های مقاومت در عراق و سوریه موجب شد که خسارات مورد انتظار از این حملات خنثی شود.
بامداد امروز بود که ستاد فرماندهی مرکزی ارتش آمریکا (سنت‌کام)در بیانیه‌ای اعلام کرد که در واکنش به کشته شدن ۳ نظامی خود در حمله به پایگاه «برج-۲۲» در مرز سوریه و اردن حملاتی را به مواضع «گروه‌های تحت حمایت ایران» در عراق و سوریه انجام داده است و بیش از ۸۵ نقطه در خاک عراق و سوریه را هدف قرار داده است و در حمله به این مواضع از «هواپیماهای متعدد از جمله بمب‌افکن‌های دوربرد که از ایالات متحده پرواز کردند» استفاده کرده است."
politics,"به گزارش همشهری آنلاین، امیرسرتیپ علیرضا صباحی فرد، فرمانده نیروی پدافند هوایی ارتش در آئین هفتمین دوره دانش آموختگی دانشجویان دانشگاه پدافند هوایی خاتم الانبیا(ص) این نیرو، ضمن گرامیداشت چهل و پنجمین سالگرد پیروزی انقلاب اسلامی، اظهار کرد: تبیین دستاوردهای نظامی دفاع مقدس برای نسل جوان و انقلابی بسیار مهم و حائز اهمیت است.
وی با اشاره به اهمیت انتقال تجربیات دفاع مقدس به دانشجویان و نسل جوان گفت: امروز وظیفه داریم مفاهیم و تجربیات خود را به افرادی که جنگ را درک نکرده‌اند و فقط در مورد آن خوانده‌ و شنیده‌اند منتقل کنیم.
امیر سرتیپ صباحی فرد با اشاره به نقش آفرینی جوانان، دانشگاه‌ ها و مراکز علمی و تحقیقاتی کشورمان بعد از انقلاب اسلامی و مقایسه آن با دوران پیش از انقلاب، افزود: خودکفایی تجهیزاتی، اعتماد به نفس و تکیه بر دانش بومی از جمله دستاوردهای بی بدیل جمهوری اسلامی ایران در ۴ دهه اخیر است.
فرمانده نیروی پدافند هوایی ارتش با برشمردن اقدامات ارزنده این نیرو در حراست از مرزهای هوایی کشورمان، اضافه کرد: توانمندی بالای تجهیزات پدافندی کشورمان در رصد و شناسایی پرنده های بیگانه به صورت شبانه روزی و با ذکاوت و هوشیاری بالا در حال انجام است.
امیرسرتیپ صباحی فرد با تاکید بر ضرورت به‌ کارگیری اساتید نخبه در دانشگاه پدافند، گفت: رکن پیشرفت قدرت نظامی کشور، دانشگاه‌ های نظامی در تراز انقلاب اسلامی است.
وی با بیان اینکه دانشگاه پدافند هوایی خاتم الانبیاء(ص) در زمینه کارگاه ها و تجهیزات آزمایشگاهی و فنی جزو دانشگاه‌ های برتر در سطح کشور است، تصریح کرد: دانشگاه پدافند از جمله دانشگاه‌ های ممتاز کشور است و نوید آینده‌ای درخشان و تحولی عظیم در مجموعه پدافند را می‌ دهد."
politics,"به گزارش همشهری‌آنلاین، محمد احسان خرامید رییس روابط عمومی وزارت ارتباطات و فناوری اطلاعات در شبکه اجتماعی «ویراستی» در واکنش به ادعای مضحک «تال اینبار» رییس مرکز فضای وابسته به هوافضای اسراییل درمورد ساختگی بودن ماهواره‌های ایرانی و استفاده از ماهواره اسراییلی تک سار که توسط صنایع هوافضای اسراییل ساخته شده است پیامی منتشر کرد
خرامید در این پیام کوتاه نوشت: «آن قدر ماهواره و ماهواره بر داریم که نیازی به فتوشاپ نداریم. با بچه‌های متخصص، ماهواره‌های مختلف سار با آنتن چتری باز شونده و آرایه فازی در حال ساخت است و رونمایی و پرتاب خواهیم کرد.»"
politics,"به گزارش همشهری‌آنلاین، علی بهادری جهرمی در دومین روز «هم‌اندیشی مداحان اهل‌بیت» که در مشهد برگزار شد، اظهار کرد: سرعت تحولات جهان بسیار بالاست. اگر رهبر انقلاب این روزها تاکید فراوان دارند و اقشاری مثل شما مداحان را برای جهاد تبیین و نقش آفرینی در عرصه‌های اجتماعی مخاطب قرار می‌دهند، به این دلیل است که این ایام تاریخ‌ساز است.
سخنگوی دولت با اشاره به عملیات طوفان الاقصی و راهپیمایی‌های جهانی در حمایت از مردم فلسطین در کشورهای مختلف، گفت: تحولاتی که در سه ماه اخیر در منطقه و جهان شکل گرفته است نیز نشانه دیگری از تغییر هندسه تحولات جهان به نفع استقلال و عدالت طلبی و ظلم‌ستیزی ملت‌های آزادی خواه جهان است.
وی در بخش دیگری از سخنانش با اشاره به عملکرد دولت در ۲ سال گذشته، ادامه داد: در بیش از ۲ سال گذشته ما ۱۱ پرتاب فضایی داشتیم. در زمانی که از هر طرف تحریم و محاصره کرده‌اند و می‌خواستند ملت ما را زمین‌گیر کنند، کشور ما رکورددار پرتاب ماهواره شد.
بهادری جهرمی گفت: دشمنان ملت ایران همه تلاش و توان خود را گذاشتند تا مردم را به خیابان بیاورند اما مردم برای مهمانی ۱۰ کیلومتری غدیر و ۲۲ بهمن تماشایی بیرون آمدند.
سخنگوی دولت گفت: ۱۴ سال در یک شبکه ماهواره‌ای ضدایرانی که بودجه سالانه آن بیش از ۱۰ برابر یارانه همه خبرگزاری‌ها و مطبوعات داخلی بود، تلاش کرد در پوشش سرگرمی، دیکتاتور خائن و فراری را سفیدشویی کنند اما نهایتاً در آستانه دهه فجر تعطیل شد. یعنی هزینه می‌کنند و تلاش دارند اما در نهایت شکست می‌خورند و مانند منافقین در آلبانی برای خود دنبال جای خواب هستند.
وی افزود: باید بدانیم گرد و خاک بلند شده در هوا، متفاوت از جنگ‌های رسانه‌ای است. در جبهه‌های مختلف دشمن تلاش کرده، هزینه داشته اما موفق نشده است. ایران اگر اقتدار و موفقیت داشته در گرو حضور مردم در صحنه‌های مهم است.
بهادری جهرمی تصریح کرد: اقتدار مردم و جمهوری اسلامی در اقتدار مردم است که جلوه‌هایی از آن را در اربعین، غدیر و ماه محرم نشان دادند و همین مردم پیشرفت‌های مهم در عرصه‌های دفاعی، علمی، سلامت، صنعتی را خلق کردند.
سخنگوی دولت گفت: ۷۰۰ کارخانه تعطیل و نیمه تعطیل را دولت با مشارکت مردم احیا می‌کند تا مردم اقتصاد را بچرخانند. امروز در جریان سفر استانی رییس‌جمهور به بندرعباس چندین هزار مجوز کسب و کار صیادی صادر می‌شود تا مردم اقتصاد دریا را دست بگیرند. کلنگ چند نیروگاه اتمی به زمین خورد.‌ سرعت تحول امروز بالاست و دولت در تلاش است تا عقب‌ماندگی گذشته را جبران کند. در حوزه بین‌الملل امروز با عضویت در شانگهای و بریکس اعلام کردیم که انزوای ایران معنا ندارد.
وی‌ اظهار کرد: افتخار انقلاب، حضور گسترده جوانان در مجالس معنوی، اعتکاف و هیئت‌ها است."
politics,"به گزارش همشهری آنلاین رئییس جمهور در سفر به هرمزگان مورد استقبال خاص صیادان این استان قرار گرفت.
0 seconds of 1 minute, 16 seconds"
politics,"به گزارش همشهری آنلاین، سفارت ایران در سوریه از به شهادت رسیدن یک مستشار ایرانی در حملات صهیونیست‌ها به حومه دمشق در روز جمعه خبر ‌داد.
سفارت ایران در سوریه جمعه شب در پیامی در شبکه ایکس به زبان عربی در این ارتباط نوشت: گروه تروریستی صهیونیستی با نقض قوانین بین المللی و حاکمیت سوریه به یک محله مسکونی در حومه دمشق حمله موشکی کرد و یک مستشار نظامی جمهوری اسلامی ایران به شهادت رسید.
حملات امشب آغاز شد اما پایان آن امشب نخواهد بود | دنبال درگیری با ایران نیستیم | اگر به یک آمریکایی صدمه بزنید...
سفارت ایران تاکید کرده است که پاسخ به این جنایت قطعی است."
politics,"به گزارش همشهری آنلاین به نقل از تسنیم سردار علی‌اکبر پورجمشیدیان ضمن گرامیداشت یاد و خاطره شهدا و آغاز دهه مبارک فجر و طلیعه چهل و پنجمین بهار آزادی در پاسخ به این سؤال که ‌امنیت غرب کشور چگونه برقرار می‌شود؟ اظهار داشت: در بحث امنیت مناطق مرزی خصوصاً مناطق غرب و شمال غرب کشور با اقتدار و حضور قدرتمند نیروهای مسلح به ویژه نیروهای سپاه پاسداران انقلاب اسلامی و نیروی زمینی سپاه و همراهی مردم، امنیت را در این مناطق ایجاد کرده‌ایم.
وی گفت: بخش اعظم نیروهایی که برای امنیت این مناطق تلاش می‌کنند بسیجیان و مردمانی هستند که از منطقه به کمک ما آمده‌اند و در مرزها، روستاها، جاده‌ها و در شهرهای مرزی امنیت پایدار مردمی را برقرار کرده‌اند.
فرمانده قرارگاه حمزه سیدالشهدا(ع) نیروی زمینی سپاه با تأکید بر اینکه امنیت پایدار مردمی در غرب کشور برقرار است، تصریح کرد: نیروهای مسلح به ویژه نیروهای سپاه پاسداران ضامن تأمین امنیت پایدارند و همواره شاهد جانفشانی این مجاهدان در راه امنیت و آرامش مردم هستیم.
پورجمشیدیان افزود: خوشبختانه امنیت کاملاً پایدار در غرب کشور به ویژه استان کردستان برقرار است و هیچ‌گونه مشکلی در این زمینه نداریم."
politics,"به گزارش همشهری‌آنلاین، سید ابراهیم رئیسی صبح امروز شنبه در مراسم گرامیداشت روز ملی فناوری هسته‌ای با بیان اینکه حضور در فضا قدرت‌آفرین و ثروت‌آفرین است، اظهار کرد: تلاش کردند با تحریم ایران را متوقف کرده و در انزوا قرار دهند اما ۱۱ پرتاب انجام شده، تحریم‌ها و انزوای ایران را شکست داد.
وی ادامه داد: اقدامات انجام شده جلوه «ما می‌توانیم» است. همین کار، تحریم و تهدید را به فرصت تبدیل کرد. جوانان و متخصصان و نیروهای مسلح ما موجب شدند که برای کشور افتخار آفریده شود.
رئیسی با بیان اینکه ایران در بین ۱۰ کشور مطرح جهان در حوزه هوا و فضا قرار دارد، تصریح کرد: در دولت از ابتدا تمام تلاشمان این بوده که این صنعت مورد حمایت قرار گیرد. ما می توانستیم خیلی پیشتر از این این عرصه‌ها را فتح کنیم و در مدار ژئو قرار بگیریم. برخی نمی خواستند. که مهم نیست، مهم آن است که ملت ایران اراده کرده در فضا حضور قدرتمندی پیدا کند. آن‌ها هم خواهند فهمید، ملتی که اراده کرده در ۲۲ بهمن استقلال، آزادی و جمهوری اسلامی و پیشرفت خودش را دنبال کند، با اراده خود می‌خواهد بر اراده‌های دیگر فائق آید.
رئیس جمهور همچنین گفت: این پرتاب‌ها در دل مردم امید ایجاد می کند. آنها دنبال القای ناامیدی هستند ولی مهم نیست چون دانشمندان ما نوآوری و ابتکارات و خلاقیت‌هایی عرضه می کنند که هرکدام از آنها کارهای بزرگی بوده و قابل تقدیر است.
رئیسی در ادامه با بیان اینکه شورای عالی فضایی جمع همه بخش هایی است که در حوزه فضا فعال هستند، تصریح کرد: ما تاکید کردیم این شورا فعال باشد. نمی شود هر بخشی برای خود کار کند بلکه هم‌پوشانی، توان را افزون می کند که این اتفاق رخ داده است و نیروهای مسلح، ارتش، سپاه، وزارت دفاع و بخش‌های کشوری هم فعال هستند.
رئیس جمهور افزود: میدان دادن به بخش خصوصی هم مهم است و باید به شرکت‌های فن آور میدان داد. شرکت‌های دانش بنیان باید به میدان آمده و کار را به دست بگیرند. باور داریم که کارهایی که با حضور بخش خصوصی انجام شود، اثربخش خواهد بود.
وی با اشاره به اینکه تعداد پرتاب‌ها بیشتر شده و با دقت بیشتری باید انجام شود، افزود: حضور در ارتفاع‌ بالاتر مهم است. ارتفاع اهمیت دارد. توسعه زیرساخت‌های فضایی کشور باید دنبال شود مثل کاری که در چابهار انجام می‌شود. صنعت فضایی و حضور در فضا میزان بهره‌وری در کشور را افزایش می دهد. اقدامات انجام شده باید تجاری‌سازی شود تا ثروت آفرینی کند.
رئیس‌جمهور خاطرنشان کرد: در صنعت فضایی دقت نباید فدای سرعت شود. امیدوارم در روز فناوری فضایی پرتاب های بعدی هم امیدآفرین باشد که تاکنون اینگونه بوده است. پرتاب‌های شما برای کشورهای دیگر هم ایجاد امید می کند. دشمن نتوانسته است ما را متوقف کند.
رئیسی با بیان اینکه امیدوارم پایگاه چابهار به عنوان پایگاهی برای پرتاب تثبیت شود، گفت: حضور در فضا در کشاورزی، صنعت و معدن کاربرد دارد. حضور در فضا هم قدرت‌آفرین و هم ثروت‌آفرین است. در دیدار با مسئولان سایر کشورها آنها به ما می گویند که این پرتاب‌ها برای آنها هم ایجاد امید کرده است. ایران با وجود همه موانعی که دشمن ایجاد کرده متوقف نشده بلکه توانش افزایش یافته است.
وی تاکید کرد: صنعت فضایی پیشران اقتصادی است و می‌تواند قدرت و ثروت را برای کشور به دنبال داشته باشد.
رئیسی با ابراز امیدواری نسبت به پیروزی ملت فلسطین اظهار کرد: ظالمان هر روز مفتضح‌تر شده‌ و نقاب بیشتر از چهره نفاق کنار زده می‌شود و مردم دنیا متوجه می شوند این‌ها در ظاهر مدعی حقوق انسان و حیوان بوده ولی دنبال اهداف سلطه طلبانه خود هستند و حقوق انسان‌ها را به رسمیت نمی‌شناسند.
رئیس جمهور در پایان با اشاره به ارتقای رتبه ایران از ۴۵ به ۱۰ در صنعت فضایی در جهان، گفت: قطعا آینده ملت ایران بسیار روشن خواهد بود."
politics,"به گزارش همشهری‌آنلاین، امیر لشکر سید عبدالرحیم موسوی فرمانده کل ارتش، امیر سرتیپ کیومرث حیدری فرمانده نیروی زمینی ارتش و جمعی از معاونان ستاد کل نیروهای مسلح، ارتش، سپاه، مسئولان صنعت دفاعی کشور و شرکت‌های دانش‌بنیان، از نمایشگاه آخرین دستاوردهای هوانیروزارتش، جهاد خودکفایی، مرکز تولید، بهینه سازی و نوسازی شهید زرهرن و صنایع یاعلی (ع) در ستاد هوانیروز بازدید کردند.
بنابر این گزارش، در نمایشگاه هوانیروز ارتش، برخی از دستاوردها، از جمله سامانه واقع‌نمایی عملیات رزمی، شبیه‌ساز واقعیت مجازی بالگردها، سامانه‌های خودحفاظتی، پروژه یوسف، انواع موشک‌های کروز هواپایه بردبلند، هوا به سطح ضدزره، موشک قدر، انواع پهپادهای انتحاری شناسایی، سوئیچ بلید و پهپاد انهدامی محرم، انواع قطعات مورد نیاز بالگردی، خودروهای فوق سنگین کیان ۶۰۰ پلاس، ۷۰۰، ۸۰۰، انواع تجهیزات مورد نیاز در حوزه زرهی، عملیاتی و رزم زمینی و... به نمایش درآمدند.
رونمایی از«شفق» و «یوسف» با حضور فرمانده کل ارتش | ویژگی های خاص موشک بُردبلند شفق
سامانه جامع و یکپارچه موشکی بالگرد ۲۰۹:
سامانه جامع و یکپارچه موشکی بالگرد ۲۰۹ با قابلیت شلیک انواع موشک‌های هواپایه بالگردی با ماهیت Fire and Forget (بزن دررو) است که بر روی بالگردهای تهاجمی کبری، نصب و عملیاتی شده است.
این سامانه در منطقه عمومی نصرآباد اصفهان در رزمایش اقتدار ۱۴۰۲، با شلیک و انهدام اهداف توسط موشک الماس و قائم، مرحله‌ عملیاتی و تست میدانی خود را با موفقیت پشت سر گذاشته است.
سامانه واقع‌نمای عملیاتی رزمی هوانیروز:
سامانه واقع‌نمای عملیاتی رزمی هوانیروز، به منظور آشنایی خلبانان با تهدیدات جنگ‌های نوین، آمادگی برای نبرد در تمام شرایط آب و هوایی و آگاهی از تمامی تجهیزات و ادوات جنگی دشمن که به‌وسیله‌ی هوش مصنوعی هدایت می‌شوند، ارائه شده است تا عدم آشنایی با صحنه رزم و فقدان تجربۀ خلبانان جدید هوانیروز را جبران کند.
به دلیل تحریم‌های بین‌المللی و همچنین هزینه‌ زیاد اجرای مانورهای بزرگ‌مقیاس، می‌توان با صرف هزینه‌های بسیار پایین، ضمن بهره‌گیری از این سامانه، خلبانان هوانیروز را مورد آموزش، تمرین و ارزیابی قرار داد. سامانه واقع‌نمای عملیاتی رزمی، درمرکز آموزش شهید منصور وطن‌پور هوانیروز اصفهان تولید شده است.
سامانه‌های خودحفاظتی بالگردی:
بهره‌گیری و استفاده از سامانه‌های خودحفاظتی چف و فلر، سامانه DRFM، سامانه اخلال‌گر ارتباطی، سامانه هشداردهنده لیزری و سامانه اخلال‌گر ناوبری GNSS، بر روی وسیله‌های پرنده باعث افزایش توان رزم و بقای بیشتر بالگردها می‌شود. بنابراین در صورت بروز هرگونه تهدیدی علیه خلبانان هوانیروز، آن‌ها می‌توانند بدون هیچ‌گونه آسیبی، منطقه خطر را ترک کنند. از جمله برجستگی بارز این سامانه‌ها هشدار در برابر تهدیدات لیزری است، که خلبان را بلافاصله اطلاع داده تا از هرگونه اتفاقات احتمالی جلوگیری کند.
سامانه اخلال‌گر ناوبری GNSS با قابلیت ایجاد اخلال بر روی انواع گیرنده‌های ناوبری تجاری و نظامی همچون GPS، Galileo، GLONASS و BeiDou که قادر به فریب هر گیرنده‌ای در توان تشعشعی خود، به نقطه و یا مسیری که مختصات آن از پیش در حافظه سامانه ذخیره شده است.
موشک قدر ۲۹:
سامانه موشکی قدر ۲۹ با برد ۱۵۰ کیلومتر، مجهز به چهار کیلوگرم سر جنگی است که در عملیات‌های انتحاری و شناسایی کاربرد دارد. این سامانه موشکی که حائز قابلیت نصب بر روی انواع بالگردهای ۲۰۶ است، کاملاً بومی است و توسط متخصصان توانمند صنعت داخلی کشور و جهاد خودکفایی هوانیروز طراحی و تولید شده است.
موشک کروز هواپایه بلندبُرد حیدر:
این سامانه‌ی موشکی با قابلیت نصب بر روی اغلب بالگردها، مجهز به Seeker یا سر جست‌وجوگر حرارتی، با برد ۲۰۰ کیلومتر و دقت بالا در نقطه‌زنی اهداف ثابت و متحرک است.
سامانه موشک کروز حیدر با پیشرفت صددرصدی، بر روی بالگردهای سنگین و نیمه‌سنگین هوانیروز نصب و اجرایی شده و آخرین تست عملیاتی آن در آبان ماه سال ۱۴۰۲، در منطقه عمومی نصرآباد با موفقیت انجام شده است. این سامانه با قابلیت رهایش از بالگرد قادر است در تمامی مناطق صعب‌العبور کوهستانی، سواحل دریایی و مناطق رملی و بیابانی، در حداقل زمان و حداکثر غافل‌گیری، به دو روش انتحاری و بازیافتی، به تمامی اهداف زمینی و دریایی شلیک کند.
پهپاد شناسایی انتحاری سوئیچ بلید (Switch Blade):
این سامانه پهپادی با مداومتِ کاری ۴ ساعته، ساخت مرکز تولید، بهینه سازی و نوسازی شهید زرهرن است که تمامی مراحل آن به صورت کاملاً بومی در داخل کشور طراحی و تولید شده است. این پهپاد می‌تواند تا سقف سرعت ۱۲۰ کیلومتر در ساعت بر فراز دریا و سطح آب، به اجرای عملیات‌های مدنظر بپردازد. این پهپادها قادر هستند انواع اهداف ثابت و متحرک را منهدم کنند.
برد این پهپادها ۴ کیلومتر است و از لحظه پرتاب تا لحظه برخورد به اهداف، قابلیت کنترل و هدایت دارند و از سیستم هدایت GPS برخوردارند و علیه تجمعات، نفربرها، مواضع و اهداف ثابت و متحرک دشمن کاربرد عملیاتی دارد. همچنین این سامانه هوشمند، هدایت پذیر، نقطه‌زن و ضد جمینگ است. پهپاد پرسه‌زن سوئیچ بلید، توسط مرکز بهینه سازی شهید زرهرن نزاجا ساخته شده و تحویل یگان‌های عملیاتی این نیرو شده است.
پهپاد انهدامی انتحاری محرم:
این سامانه پهپادی با سر جنگی به وزن ۲۵ کیلوگرم برای انهدام و تخریب اهداف و استحکامات دشمن کاربرد دارد. این سامانه پهپادی با مداومت پروازی ۹ ساعته، به صورت کاملاً بومی در داخل کشور، توسط مرکز تولید، بهینه‌سازی و نوسازی شهید زرهرن طراحی و تولید شده است. این سامانه پهپادی در رزمایش‌های اخیر نیروی زمینی ارتش مورد ارزیابی و تست میدانی قرار گرفته است.
سامانه پهپادی بومی شاهین:
سامانه پهپادی شاهین با قابلیت شناسایی و جست‌وجوی اهداف و انتقال تصاویر منطقه نبرد، به تمامی بالگردهای عملیاتی طراحی و ساخته شده است تا بتواند از طریق ارسال تصاویر و اطلاعات به هیئت فرماندهی، هماهنگی تمام بالگردهای حاضر در منطقه برای عملیات را ارتقا بخشد.
این سامانه پهپادی مجهز به دوربین دید در طول شبانه‌روز است و قادر است تا ارتفاع ۱۵ هزارپایی صعود کرده و تا مدت زمان ۴ ساعت به تصویربرداری بپردازد.
سامانه‌ پایدارشده‌ی هواپایه‌ یوسف:
طراحی و ساخت سامانه‌ی پایدارشده‌ی هواپایه‌ی یوسف جهت پایش، نشانه‌روی و ردیابی اهداف ثابت و متحرک از فاصله‌ی دور در شرایط آب و هوایی نامناسب در طول شبانه‌روز است. این سامانه از دو تکنولوژی لبه‌ی دانش شامل پایدارسازی بر پایه‌ی ژیروسکوپ‌های نوری و الگوریتم ردیابی بر پایه هوش مصنوعی بهره می‌برد.
پایداری در سکوی هواپایه‌ی یوسف به منظور ایجاد توانایی بالقوه در استفاده از دوربین‌های با قابلیت بزرگ‌نمایی بالا، از تکنولوژی کنترل Cascade PID یا جبران‌ساز چندگانه استفاده شده است. این سامانه را می‌توان به هر سلاحی که اتوماسیون شده، متصل و با آن همنواخت کرد. این سامانه دارای استاندارد نظامی جهت استفاده در انواع هواگردها است.
شبیه‌ساز واقعیت مجازی بالگرد ۲۰۶:
در این نمایشگاه انواع شبیه‌سازهای بالگردهای ۲۰۹، ۲۰۶، ۲۱۴، شینوک و ۲۰۵ به نمایش گذاشته شده است. تمامی این شبیه‌سازها کاملاً بومی و توسط صنعت دفاعی، شرکت‌های دانش‌بنیان و جهاد خودکفایی هوانیروز طراحی و تولید شده است.
این سامانه از نسل آخرین شبیه‌سازهایی است که با همکاری اساتید دانشگاه افسری امام‌علی (ع) و معاونت تحقیقات هوانیروز، برای نخستین بار در کشور تولید و مورد بهره‌برداری قرار گرفته است. این سامانه با بهره‌گیری از سامانه ۶ درجه آزادی استوارت بهینه‌شده، می‌تواند حس پرواز واقعی را به خلبانان القا کرده و در نتیجه اثربخشی بیشتری برای آموزش خلبانان دارد. به علت عدم نیاز به کابین در این سامانه، با یک فروند شبیه‌ساز واقعیت مجازی بالگرد ۲۰۶ می‌توان همه تایپ‌های پروازی را پوشش داد.
از ویژگی‌های این شبیه‌ساز می‌توان به اثربخشی بالای آموزشی، هزینه کم طراحی و ساخت، تعمیر و نگه‌داری آسان و کم‌هزینه و قابلیت جابجایی آسان اشاره کرد. سامانه مذکور بالغ بر ۵۰۰ ساعت تست پرواز میدانی توسط اساتید خلبانی هوانیروز را طی کرده است و با توجه به اعلام نیاز توسط هواپیمایی نیروی زمینی ارتش، در مرحله‌ی انبوه‌سازی قرار دارد. لازم به ذکر است شبیه‌سازهای هوانیروز، در پرورش و آموزش خلبانان جوان در سال‌های اخیر بسیار مؤثر و مفید بوده‌اند."
politics,"به گزارش همشهری آنلاین، سید ابراهیم رئیسی رئیس‌جمهور کشورمان پیش از ظهر امروز در مراسم افتتاح ۱۵۷ پروژه صنعتی ستان هرمزگان با اشاره به گذشت ۴۴ سال از پیروزی انقلاب اسلامی، عنوان داشت: هر روز شاهد رشد و شکوفایی و گام های بلندی در کشور عزیزمان هستیم و این پیشرفت ها و گام های بلند توانسته ایران اسلامی را ایران پیشرفته و فن آور کند.
وی افزود: امروز ایران اسلامی لایق عنوان پیشرفته و فن آور است و جوانان این میهن توانسته اند با دانش، توانایی های خود را در عرصه اجرا نشان دهند. یعنی ضمیمه شدن دانایی ها به توانایی ها به پیشرفت و توسعه انجامیده است.
رئیس‌جمهور کشورمان با اشاره به افتتاح ۱۵۷ طرح در حوزه صنعتی و انرژی در هرمزگان، عنوان داشت: پروژه بزرگ نیروگاه اتمی سیریک، کار بزرگی است. یک نیروگاه اتمی ۵ هزار مگاواتی که می تواند به عنوان یک زیرساخت برای اقتصاد کشور و پیشرفت مطرح باشد و امیدوارم آغاز ساخت این نیروگاه برای کشور مبارک باشد که بدست توانای مهندسان، کارگران و فعالان این عرصه رقم می خورد.
آیت الله رییسی ادامه داد: کار بسیار بزرگ تری از آنچه در استان بوشهر در قالب نیروگاه اتمی شاهد هستیم، در هرمزگان ساخته خواهد شد.
وی همچنین گفت: امروز ۱۲۸ کارخانه صنعتی در استان هرمزگان افتتاح می شود و جا داشت که به تک تک این واحدها سر بزنم و این حضور این حق را ادا نخواهد کرد. با آقای دوستی که نفت ستاره را می ساختند درباره آلاینده های مشعل که صحبت می کردیم، درباره مدیریت مصرف مسائل و موضوعاتی مطرح می شد. پالایشگاهی که توانست نیاز کشور را برطرف کند و کشور را از وابستگی نجات دهد. البته باید همگام با رشد تولید، مصرف را مدیریت کرد.
به گفته رئیس‌جمهور، مدیریت مصرف بسیار مهم است و در کنار هر تولید اگر مصرف را مدیریت نکنیم و آنهایی که سوخت را مصرف می کنند، قیمت واقعی و مشقات تولید آن را ندانند، ممکن است نسبت به مصرف بی توجه باشند ومصرف را بالا ببرند و ما را نیازمند به خرید سوخت کند و نیاز به خروج سرمایه های کشور برای خرید سوخت باشد.
رئیسی ادامه داد: چند میلیارد دلاری که بخواهیم برای خرید سوخت از خارج بگذاریم را می توانیم در کشور سرمایه گذاری کنیم.
رئیس‌جمهور کشورمان همچنین عنوان کرد: همواره به مسؤولان وزارتخانه های نفت، نیرو و جهاد سازندگی گفته ام که ضمن تولید با کیفیت و استاندارد، می بایست مدیریت مصرف را مورد توجه قرار دهند.
وی با تأکید بر ضرورت پرهیز از خام فروشی، به بازدیدهایش از بندر شهید رجایی و وجود محصولات خام فروشی در این بندر برای صادرات اشاره و تأکید کرد: باید به سمت بهینه سازی صادرات حرکت کنیم. اگر در پتروشیمی بتوانیم متانول را در حوزه پتروشیمی به کالا تبدیل کنیم، ارزش بالاتری می یابد و حتی می توان آن را به بنزین تبدیل کرد.
رئیسی از مهندسان و کارگران هرمزگانی که در گرمای سخت مشغول تولید هستند، قدردانی و سپاسگزاری کرد و گفت: قطعا بدانید این گام بزرگی در راستای استقلال اقتصادی است.
وی در پایان عنوان داشت: یکی از حوزه های مهم استقلال، استقلال اقتصادی است و کار شما، تجلی ما می توانیم است.
در این مراسم نیروگاه ۱۵۷ مگاواتی المهدی ساخته شده توسط مپنا در غرب شهر بندرعباس هم به بهره برداری رسید."
politics,"به گزارش همشهری‌آنلاین، نویسنده پولیتیکو طی مطلبی این پرسش را مطرح کرد که آیا دو کشوری که واقعاً خواهان یک جنگ تمام عیار نبوده و معتقدند که این جنگ می‌تواند فاجعه بار باشد، با وجود حوادث اخیر قادر به جلوگیری از لغزش به سمت آن هستند؟
در ادامه این نوشتار آمده‌است: بایدن به تلافی حمله پهپادی ۲۸ ژانویه یکی از گروه‌های شبه‌نظامی به نظامیان آمریکایی در اردن که منجر به کشته‌شدن سه سرباز آمریکایی و زخمی شدن بیش از ۴۰ نفر دیگر شد، فرمان انجام یک دور از حملات نظامی گسترده علیه آنها را صادر کرد. اما رئیس‌جمهوری آمریکا به‌صراحت گفت که تلاش می‌کند جلوی هر اقدامی که منجر به یک جنگ تمام عیار شود را بگیرد. جالب آنکه حملات تلافی‌جویانه به تأسیسات گروه‌های شبه نظامی در عراق و سوریه انجام شد.
بسیاری معتقدند که ایران نیز به‌دنبال جنگ تمام‌عیار با آمریکا نیست. بسیاری از کارشناسان مسائل ایران بر این باورند که رهبری ایران می‌خواهد از یک جنگ همه‌جانبه اجتناب کرده و به جای حمله به آمریکا بیشتر بر کنترل اوضاع داخل کشور تمرکز کند.
آمریکا در حال حاضر حدود ۲ هزار و ۵۰۰ سرباز در عراق مستقر کرده تا نیروهای آن کشور را آموزش دهند. ظاهراً ۹۰۰ آمریکایی در سوریه و چند صد نفر دیگر در اردن نیز به بهانه جلوگیری از بازگشت تروریست‌های داعش حضور دارند. هر یک از این نیروهای آمریکایی یک قربانی بالقوه است که می‌تواند به درگیری در آینده در این منطقه منجر شود.
این فقط تعداد نیروها یا محل استقرار آنها نیست که بر تنش‌ها افزوده است. پس از جنگ عراق، حضور آمریکا در منطقه در ابعاد عظیمی افزایش یافت. حمله به عراق آسیب‌پذیری‌ آمریکا را در برابر بمب‌های دست‌ساز آن زمان و اکنون پهپادها آشکار کرد و به شبه نظامیان منطقه آموخت که چگونه می‌توان بر این ابرقدرت غلبه کرد.
یک سوال بزرگ در مورد تقابل احتمالی ایران و آمریکا این است که تهران چقدر بر این گروه‌های شبه‌نظامی تسلط دارد.
برخی از جمله تندروهای واشنگتن که گمان می‌کنند بایدن باید رویکردی تهاجمی‌تر در قبال ایران در پیش گیرد ادعا می‌کنند که ایران از شبه‌نظامیان منطقه به‌عنوان نیروهای نیابتی خود حمایت می‌کند. با این حال، برخی دیگر هم این تندروها را متهم می‌کنند به اینکه دائماً به‌صورت اغراق‌آمیز از کنترل ایران بر این گروه‌های مختلف شبه‌نظامی سخن می‌گویند.
در واقع، همانطور که حمله ۲۸ ژانویه نشان داد، این خطر وجود دارد که نیروهای شبه نظامی منطقه از حد فراتر رفته و با اقدام‌های خود حتی منافع بسیاری از کشورها از جمله ایران را نیز با خطر انتقام‌جویی مستقیم مواجه کنند."
politics,"به گزارش همشهری‌آنلاین، حملات هوایی و موشکی شب گذشته آمریکا و انگلیس به یمن با واکنش ایران مواجه شد. در همین ارتباط ناصر کنعانی سخنگوی وزارت امور خارجه امروز (یکشنبه) ۱۵ بهمن ماه حملات هوایی و موشکی شب گذشته آمریکا و انگلیس به شهرها و مناطق مختلفی در یمن را به شدت محکوم کرد.
وزارت دفاع آمریکا با انتشار بیانیه‌ای اعلام کردند که آمریکا و انگلیس با حمایت استرالیا، کانادا، دانمارک، هلند، نیوزیلند و بحرین به اهداف حوثی‌ها در یمن حمله کرده‌اند.
سخنگوی نیروهای مسلح یمن هم در این باره اعلام کرد که آمریکا و انگلیس در ساعات گذشته ۴۸ حمله هوایی به یمن انجام داده‌اند شامل: ۱۳ حمله به صنعا، ۹ حمله به استان حدیده، ۱۱ حمله به استان تعز، ۷ حمله به استان بیضاء، ۷ حمله به استان حجه و یک حمله به استان صعده.
کنعانی این حملات را نقض مکرر حاکمیت و تمامیت ارضی یمن و نقض فاحش حقوق بین الملل توسط آمریکا و انگلیس خواند و گفت که تداوم اینگونه اقدامات خودسرانه، یک ماجراجویی آشکار و تهدیدی نگران کننده برای صلح و امنیت بین‌المللی است.
وی ماجراجویی‌های نظامی آمریکا و انگلیس در حمله نظامی به کشورهای منطقه را ادامه سیاست و رویکرد اشتباه این دو کشور در استفاده از رویکرد نظامی گری برای پیشبرد اهداف نامشروع آنان در منطقه خواند و گفت که این ماجراجویی‌های نظامی تعارض کاملا آشکاری با ادعاهای مکرر واشنگتن و لندن دارد که می‌گویند خواستار گسترش جنگ و درگیری در منطقه نیستند.
سخنگوی وزارت امور خارجه خاطرنشان کرد: آمریکا و انگلیس در تداوم حمایت تمام عیار خود از جنایات جنگی رژیم صهیونیستی، با اقدامات نظامی خود در سطح منطقه، در حال دامن زدن به هرج و مرج، بی نظمی، ناامنی و بی‌ثباتی با هدف ایجاد فضای تنفسی برای این رژیم جنایت پیشه و متهم به نسل‌کشی فلسطینی‌ها هستند و بی تردید جامعه بین‌المللی برای پاسخگو کردن آمریکا و انگلیس مسؤولیت دارد.
محمد البخیتی عضو دفتر سیاسی جنبش انصارالله یمن در واکنش به حملات جدید آمریکا و انگلیس علیه این کشور اعلام کرد که عملیات‌ نیروهای مسلح یمن علیه رژیم صهیونیستی تا پایان تجاوز به غزه ادامه خواهد داشت."
politics,"به گزارش همشهری آنلاین، متن پیام رهبر انقلاب به این شرح است:
بسم الله الرحمن الرحیم
درگذشت عالم مجاهد مرحوم حجةالاسلام والمسلمین آقای حاج شیخ عبدالنبی نمازی رحمةالله علیه را به خانواده گرامی و همه‌ی بازماندگان و دوستان و ارادتمندان ایشان تسلیت عرض میکنم. مجاهدت طولانی مدت این مرحوم در بخش‌های مختلف قضائی و نظامی و امامت جمعه همراه با کار علمی در حوزه‌های علمیه نشانه‌ی ارزشمند این روحانی بزرگوار است. رحمت و مغفرت الهی را برای ایشان مسألت میکنم.
سیدعلی خامنه‌ای
۱۱ / بهمن ماه / ۱۴۰۲"
politics,"به گزارش همشهری آنلاین حمید نوری، شهروند ایرانی که در آبان سال ۱۳۹۸ در فرودگاه استکهلم سوئد بازداشت شد، همچنان در زندان‌های این کشور به سر می‌برد.
دادگاه تجدیدنظر سوئد آبان گذشته در حالی حکم حبس ابد علیه حمید نوری را تایید کرد که این شهروند ایرانی بیش از ۴ سال را در سلول انفرادی در سوئد گذرانده است.
مجید نوری در گفت‌وگو با خبرگزاری میزان درباره آخرین وضعیت شهروند ایرانی بازداشت‌شده در سوئد، می‌گوید که خانواده حمید نوری به‌تازگی از طریق کنسول‌گری ایران در سوئد مطلع شده‌اند که پای حمید نوری در بازداشتگاه سوئد شکسته شده است.
نوری با اشاره به این‌که مسئولان بازداشت‌گاه سوئد از رسیدگی پزشکی به حمید نوری خودداری می‌کنند، اظهار کرد: در حال حاضر گلایه اصلی ما ارتباط نداشتن با پدرم است، چراکه این ارتباط نداشتن باعث می‌شود ما از حقیقت دور بمانیم و متوجه نشویم که وضعیت پدر چگونه است و چرا این اتفاق رقم خورده است!
وی با بیان این‌که مشکل اصلی این است که سوئدی‌ها ما را بی‌خبر می‌گذارند و امکان ارتباط با حمید نوری را نداریم، اضافه کرد: متاسفانه ما حتی نمی‌توانیم یک ارتباط ساده تلفنی با پدرم داشته باشیم.
مجید نوری همچنین توضیح داد: در پی وقوع این حادثه برای پدرم، فقط عکس‌برداری انجام شده و بازداشتگاه سوئد از معالجه وی به‌وسیله یک متخصص خودداری کرده است و یک هفته است که پدرم را در همین وضعیت رها کرده‌اند.
نوری با بیان این‌که خانواده با پدرم ارتباطی ندارد تا متوجه شود که وضعیت او چگونه است، ادامه داد: سوئد بیش از ۳ ماه است که تماس‌های ما را با پدرم قطع کرده‌ است؛ همچنین یک ماه است که اعتبار ویزای ما تمام شده و هزینه سفر به سوئد برای اطلاع یافتن از حال پدرم هم بسیار سنگین است.
به گفته مجید نوری، خانواده حتی شب گذشته به بازداشتگاه سوئد ایمیل هم زده و درخواست کرده که وضعیت حمید نوری برایشان توضیح داده شود، اما آنها هنوز پاسخی به این مکاتبه نداده‌اند.
مجید نوری تاکید کرد: پیشتر موضوع چشم‌پزشکی بود که رسیدگی نمی‌کردند، اکنون اما حتی ساده‌ترین کارها مانند رسیدگی به یک شکستگی را هم انجام نمی‌دهند.
نوری با تاکید بر این‌که حمید نوری تحت فشار است و سوئدی‌ها هر فشاری که بخواهند اعمال می‌کنند، اظهار کرد: سن پدرم زیاد است، اما آن‌ها این موضوع را در نظر نمی‌گیرند و به پدرم رسیدگی نمی‌کنند.
فرزند حمید نوری در پایان درباره فرجام‌خواهی در دیوان عالی سوئد گفت: اکنون در حال تنظیم درخواست فرجام خواهی و ارسال آن به دیوان عالی سوئد هستیم."
politics,"به گزارش همشهری‌آنلاین، شاداب عسگری افسر بازنشسته نیروی زمینی ارتش جمهوری اسلامی ایران و پژوهشگر تاریخ انقلاب و جنگ است که تاکید زیادی بر مبارزه با دروغ‌ها و مطالب غیرواقع رسانه‌های معاند و دشمنان ایران اسلامی دارد. به همین‌دلیل کتاب‌هایی چون «قدرمطلق یک توطئه» را درباره کودتای نقاب و «ژنرال چشم‌آبی» را درباره سپهبد نادر جهانبانی و مطالب غیرواقعی که پیرامون شخصیت او منتشر شده، نوشته و چاپ کرده است.
کتاب جدید عسگری، «اعدامی‌ها» نام دارد که اوایل زمستان ۱۴۰۲ توسط انتشارات ایران منتشر شد. این پژوهشگر در کتاب پیش‌رو تلاش کرده مطالب غیرواقع و اغراق‌های منتشرشده درباره اعدام سران حکومت پهلوی در مقطع ابتدایی انقلاب اسلامی را به چالش بکشد.
در ادامه و همزمان با ایام دهه فجر و چهل‌وپنجمین سالگرد پیروزی انقلاب اسلامی، مطالب کتاب «اعدامی‌ها» و مستندات مربوط به آن را نقد و بررسی می‌کنیم؛
ارتش شاهنشاهی ایران؛ ظاهر آبادْ باطن ویران
«اعدامی‌ها» با این بحث شروع می‌شود که ارتش شاهنشاهی به‌خلاف اقتدار ظاهری، در درون دچار معضلات و بحران‌های مهمی بود. از طرفی رژیم پهلوی تلاش می‌کرد نوعی ایدئولوژی ناسیونالیستی فرهنگیِ محافظه‌کار باستان‌گرا را بسط و گسترش دهد و محمدرضا پهلوی در مرکز آن، با تکیه بر ارتش مدرن به‌عنوان سنگ‌بنا و مهم‌ترین ستون قدرت خود، باور داشت تمرکز سیاسی و توسعه اقتصادی فقط از راه توانمندی نظامی به دست می‌آید. و با چنین‌نگاه و در چنین‌حکومتی بود که برای ۳ دوره، پست نخست‌وزیری به چهره‌های نظامی سپرده شد.
در همین‌بحث، نقل‌قولی از ارتشبد فریدون جم رئیس سابق ستاد بزرگ ارتشتاران در کتاب پیش‌رو درج شده که در گفت‌وگویی با رادیو بی‌بی‌سی گفته بود: «ارتش ایران هدف مشخصی نداشت. مشخص نبود که ارتش باید علیه چه تهدیدی بایستد.» سرلشکر هاروی جی. جابلونسکی مستشار نظامی آمریکایی هم که محل خدمتش قرارگاه ستاد بزرگ ارتشتاران بود، یکی از چهره‌ها و راویانی است که در کتاب «شب ژنرال‌ها» ی خسرو معتضد حضور دارد و گفته «ژنرال‌های ایرانی اغلب چاق، شکم‌گنده، سنگین‌وزن و حجیم هستند و تحرک ندارند.» اردشیر زاهدی هم در کتاب خاطراتش گفته: «باید بگویم اکثر فرماندهان ارتش افراد بی‌وجود و فاقد ابتکار و ذلیل و زبونی بودند که تنها هنر آن‌ها دزدی بود.»
محمدرضا پهلوی، در دوران حکومتش اعطای درجه تیمساری را به‌صورت یک‌وسیله جذب و تحبیب افسران ارشد ارتش در آورده بود. نویسنده کتاب «اعدامی‌ها» در این زمینه نقل قولی از خسرو معتضد آورده که می‌گوید «نیروی هوایی ایران در سال ۱۳۲۹ بیش از ۳۲۰ نفر نیرو نداشت؛ اما در سال ۱۳۵۷ تعداد نیروی آن نزدیک ۸۰ هزار نفر شده بود. تعداد تیمساران به‌قدری زیاد بود که به خلبانان هواپیماهای بزرگ‌تر نیروبر مانند سی ۱۳۰ هم درجه سرلشکری داده بودند؛ در حالی‌که در ارتش‌های پیشرفته، درجات این خلبان‌ها بین سرگردی و سرهنگی است.» (صفحه ۳۲)‌
ارتشبد حسین فردوست رئیس دفتر ویژه اطلاعات ارتش شاهنشاهی هم گفته «محمدرضا هم مانند پدرش رضاخان پایه اصلی قدرت خود را بر ارتش گذاشت و با پول نفت ارتش را با مدرن‌ترین و گران‌ترین تجهیزات مسلح کرد.» تکمله‌ای که شاداب عسگری نویسنده «اعدامی‌ها» به این نقل‌قول‌ها اضافه می‌کند در آن سال‌ها، گویی ایران بهشت گمشده سربازان آمریکایی از ویتنام‌برگشته بود که قرار بود مزد نبردشان را در میدان صلح و سخاوت شاهانه محمدرضا کسب کنند.
نکته مهم و واقعی درباره ارتش شاهنشاهی ایران که خاطرات شکوه و عظمتش این روزها در شبکه‌های معاند مرور می‌شود، این بود که توسعه ناموزون‌اش، نسبت به سایر نهادها و وزارتخانه‌های کشور به‌ویژه جایگاه‌های اقتصادی بود. از طرف دیگر، بیشتر کارکنان نیروهای مسلح تا درجه سرهنگی، افرادی دین‌دار و وطن‌پرست بودند. البته در زمره تیمساران و درجات بالا هم موارد استثنا وجود داشته که عسگری ضمن مثال‌زدن شهید جواد فکوری در نیروی هوایی، در نیروی زمینی هم از این چهره‌ها یاد می‌کند: سرتیپ موحد جانشین دانشکده افسری در سال ۱۳۳۹، سرتیپ مدنی فرماندهی تیپ رزمی سرپل ذهاب در سال ۱۳۵۱ و سرتیپ سیدعلی خرسند فرمانده لشکر ۶۴.
در مقابل این چهره‌های مؤمن و وطن‌پرست، نویسنده «اعدامی‌ها» از ارتشبد فضائل تدین هم به‌عنوان نمونه‌ای از خروار یاد کرده که پس از کشته‌شدن تیمسار محمد خاتمی در ۲۱ شهریور ۵۴ تا سال ۵۵ فرمانده نیروی هوایی شد. تدین که هیچ دوره‌ای را برای آموزش خلبانی پشت سر نگذاشته بود، به درجه ارتشبدی رسیده و به‌سرعت به‌عنوان فرمانده نیروی هوایی منصوب شد. پس از او هم امیرحسین ربیعی فرماندهی این نیرو را به عهده گرفت. توضیح عسگری درباره این چهره نظامی این است که شهرت بالا یا منزلت خاصی در نیروی هوایی نداشت اما عضو تیم آکروجت تاج طلایی بود و از سمت آمریکایی‌ها برای فرماندهی نیرو، پیشنهاد و حمایت شد.
افسرانی که به درجه سرتیپی و بالاتر می‌رسیدند، پس از بازنشستگی به‌سرعت در یکی از مناصب و مشاغل سیاسی یا مطبوعاتی مشغول به کار می‌شدند. یک‌نکته مهم دیگر که در کتاب «اعدامی‌ها» گوشزد شده و درباره ظاهری‌بودن اقتدار ارتش شاهنشاهی پهلوی است، این است که هیچ‌یک از مقامات رده‌بالای این ارتش در مواجهه با بیگانگان مدال رزمی تشویقی دریافت نکردند؛ حتی با وجود درگیری‌های مرزی ایران و عراق در سال‌های ۱۳۴۸ و ۱۳۵۲. به این ترتیب شاه به هیچ‌یک از فرماندهان ارتشش، نشان ذوالفقار نداد و نشان‌هایی که بر سینه تیمسارانش دیده می‌شدند، نشان‌های حکومتی و خدمتیِ غیررزمی محسوب می‌شدند.
تلاش برای کودتای کورتاژ
روز ۲۲ دی ۱۳۵۷ ژنرال آمریکایی رابرت هایزر که برای سروسامان‌دادن به امور ارتش و احتمالاً کودتا علیه انقلاب به ایران آمده بود، در گزارشی به واشنگتن خبر داد سپهبد امیرحسین ربیعی فرمانده نیروی هوایی و ارتشبد حسن طوفانیان معتقدند ارتش باید به محض رفتن شاه، دست به کودتا بزند. طبق اسناد و اطلاعات موجود در کشور اعم از اسند ایرانی و آمریکایی، سران ارتش شاهنشاهی قصد داشتند در ۲۱ بهمن به‌تقلید از کودتای ۲۸ مرداد، کودتایی با نام کودتای «کورتاژ» را اجرا کنند.
برای اجرای کودتای کورتاژ با فرماندهان لشکر زرهی قزوین یعنی سرتیپ نعمت‌الله متعمدی و سرتیپ منوچهر ملک نیز هماهنگی لازم به عمل آمده بود تا تعدادی تانک و نیرو به تهران اعزام کنند. اما مردم با مسدود کردن جاده و خراب‌کردن یکی از پل‌های مسیر، آن‌ها را متوقف کردند. از طرف دیگر، با اطلاع‌رسانی به‌موقع تعدادی از کارکنان انقلابی ارتش مثل سروانِ زرهی یوسف کلاهدوز (که بعداً از سران سپاه پاسداران شد و آن زمان در گارد جاویدان خدمت می‌کرد)، اقدامات سپهبد بدره‌ای برای آماده به رزم کردن چند اراده تانک برای اعزام به خیابان‌ها و بین مردم نیز خنثی شد.
به این ترتیب و با اقدامات مشابه دیگر، کودتای کورتاژ شکست خورد و روز ۲۲ بهمن ۱۳۵۷ اعلامیه بی‌طرفی ارتش صادر شد. جالب است که در آن شرایط و با وجود مقاومتی که ارتش تا آن مقطع مقابل انقلاب نشان داده بود، تیمساران رده‌بالای زیادی در عین شاغل‌بودن در ارتش شاهنشاهی، به کمک انقلاب آمدند که نمونه بارزشان سپهبد اکبر کمپانی تبریزی فرمانده وقت مرکز آموزش نیروی هوایی است که به‌عنوان یکی از چهره‌های مسلمان و مؤمن ارتشی شناخته می‌شود. کمپانی تبریزی در مواجهه با حمله‌ای که نیروهای گارد به دوشان‌تپه (ستاد نیروی هوایی در خیابان پیروزی) داشتند، دستور داد در اسلحه‌خانه‌های مرکز آموزش روی همافران و مردم باز شود تا از انقلاب در مقابل حمله گاردی‌ها دفاع کنند.
سفارش امام درباره نصیری، هویدا و دیگر سران پهلوی
بیشتر مقامات ارتش و دولت پهلوی، توسط مردم دستگیر و به مدرسه رفاه تحویل داده شدند. ابوالفضل توکلی بینا یکی از انقلابیون و نزدیکان امام خمینی (ره) روایت کرده «امام دستور داده بود هرچه نصیری و هویدا می‌خواهند برای آن‌ها فراهم کنید؛ لباس خواب، غذای خوب. سرویس جداگانه به آن‌ها داده می‌شد و بنا به درخواست خودشان در اتاق‌های انفرادی نگهداری می‌شدند. امام فرموده بود کسی به هیچ وجه حق توهین به متهمان را ندارد و فقط طبق حکم شرع محاکمه‌شان کنید. ما همان غذایی را به دستگیرشده‌ها می‌دادیم که به امام و بقیه می‌دادیم.»
برای سران حکومت پهلوی، کارت شناسایی اداره زندان‌ها صادر شد. سید محمود رضویان از دیگر انقلابیونی که پیش از پیروزی انقلاب متحمل شکنجه‌های شدید ساواک شده بود هم این روایت را دارد که «امام حکم داده بود اگر فرادی را گرفتید که صدنفر را کشته بدون کسب مجوز و حکم قطعی از حاکم شرع، حق زدن حتی یک توگوشی به او را هم ندارید.»
سید محمد خامنه‌ای در فرازی از خاطرات خود نوشته: «عده‌ای (از مردم) یک‌افسر را که مدعی بودند به مردم حمله کرده، قبل از ما به زندان آورده بودند. سرهنگی که مورد قبول مسؤولان بود، با دلایلی بی‌گناهی او را ثابت کرده و او را مرخص کرده بود. من دیدم این شخص را مردم دوباره گرفته و آورده‌اند و همه بی‌نهایت خشمگین هستند و آن سرهنگ باز از او دفاع کرد، ولی مردم مجازات او را می‌خواستند. سرانجام مردم با ما اتمام حجت کردند و گفتند اگر او را دوباره آزاد کنید، خودمان او را اعدام خواهیم کرد. ما هم او را محبوس و برای محاکمه آماده کردیم و آزادش نکردیم؛ چون برایش خطرناک بود. اگر نظام اسلامی دستگیرشده‌ها را محاکمه و اعدام یا زندانی نمی‌کرد، داخل کشور هرج و مرج می‌شد و باگناه و بی‌گناه کشته می‌شدند.»
به علت خشم مردم و چنین‌مسائلی، انقلابیون و حلقه نزدیک به امام خمینی (ره) سران رژیم پهلوی را به زندان قصر منتقل کردند.
سید محمد خامنه‌ای درباره رفتار پاسدارهای جوان زندان قصر با زندانی‌ها خاطره جالبی دارد که بی‌ارتباط به بحث نیست:
«اوایل که زندانی‌ها را در بندها گذاشتیم، جوان‌های مسؤول حراست زندان به من گفتند: برای زندانی‌ها مقداری کتری و قوری نو و تمیز لازم داریم.
گفتم: کتری و قوری به حد کافی در زندان هست.
آن جوان با قدری تندری گفت: ولی آن‌ها دودزده است حاج‌آقا خیلی زشت است که آن‌ها را بدهیم.»
شرایط و حال و روز زندانی‌ها
پس از انتقال زندانی‌ها به زندان قصر، افراد در سلول‌های انفرادی قرار داشتند که درهای آن‌ها باز بود و هر زمان اراده می‌کردند، می‌توانستند با یکدیگر دیدار کنند. ملاقات نمایندگان صلیب سرخ جهانی با آن‌ها هم در کمتر از یک‌ماه پس از پیروزی انقلاب فراهم شد. محمد کچویی سرپرست زندان اوین ۵ آذر ۵۹ در مصاحبه با خبرنگاران گفت اعضای صلیب سرخ جهانی تا آن تاریخ، ۳ بار از زندان اوین بازدید و با متهمان صحبت کرده‌اند.
از دیگر امتیازاتی که به زندانی‌های امنیتی داده شد، این بود که به مرخصی رفتند. همچنین ۱۴ اتاق مجزا و دارای تجهیزات برای آن‌ها آماده شد تا ملاقات‌های خصوصی و شرعی خود با همسرانشان را داشته باشند. در ایام حضور در زندان قصر، حضور خبرنگاران داخلی و خارجی در بندهای زندان و گفتگوی بی‌واسطه با زندانیان هم انجام شد.
شروع به‌کار دادگاه انقلاب
امام خمینی (ره) به‌عنوان رهبر انقلاب اسلامی ایران، از همان‌ابتدای پیروزی در اعلامیه‌های خود اعلام کرد کسی حق ندارد با مسؤولان رژیم گذشته، برخورد فیزیکی داشته باشد. دستور وی این بود که «فقط آن‌ها را دستگیر کنید و تحویل دادسرا دهید. هیچ‌کس حق ندارد خودش وارد عمل شود.»
سیدرضا زواره‌ای دادستان وقت انقلاب گفته تمام کسانی که در بدو پیروزی انقلاب اعدام شدند، فرمانداران نظامی شهرهای بزرگ بودند؛ کسانی که دستور قتل صدها نفر را در تظاهرات‌های مردمی یا در زندان داده بودند. او می‌گوید «من تا دهم اردیبهشت ۱۳۵۸ در دادستانی انجام وظیفه می‌کردم. غالب این‌ها خودشان اقرار می‌کردند. زمانی هم که تحقیقات به حد کفایت می‌رسید به دادگاه معرفی می‌شدند. در برخی موارد هم امام با صراحت مشخص کرده بود که به فرض فقط با شکنجه‌گر ساواک کار داشته باشد. یعنی هرکسی که در ساواک کار می‌کرده متهم و مجرم نیست.»
یکی از تذکراتی که شاداب عسگری در «اعدامی‌ها» در پاسخ به شبهات و دروغ‌پراکنی‌های رسانه‌های معاند مطرح کرده، درباره ارتشبد نصیری است که در یکی از زیرنویس‌های کتاب آمده و در آن گفته می‌شود انقلاب اسلامی، حتی برای فردی چون ارتشبد نعمت‌الله نصیری هم دادگاه برگزار کرد که گفته می‌شود حتی اگر انقلاب پیروز نمی‌شد و فرزند محمدرضاشاه به‌عنوان پهلوی سوم به قدرت می‌رسید، با نصیری همان‌رفتاری می‌شد که سال ۱۳۲۰ با سرپاس‌مختاری و پزشک احمدی انجام شد.
پاسخ دیگری که عسگری به موارد نادرست واردشده به تاریخ انقلاب می‌دهد، این است که طی روزهای ۲۱ تا ۲۸ بهمن ۱۳۵۷ چندتن از تیمساران ارتش شاهنشاهی به طرق مختلف کشته شدند که کشته‌شدنشان به حساب دادگاه‌های انقلاب گذاشته می‌شود. در حالی‌که این افراد محاکمه و اعدام نشدند.
یکی دیگر از دروغ‌هایی که دشمنان انقلاب اسلامی منتشر کرده و به آن دامن زده‌اند، این است که طی چندروز اول انقلاب، حداقل ۲۰۰ تن از تیمساران ارتش شاه اعدام شدند. در حالی‌که آمار صحیح در این بحث این‌گونه است: بین ۲۷ نفر از اعضای شورای فرماندهی ارتش که در ۲۲ بهمن اعلامیه بی‌طرفی ارتش را امضا کرده بودند، ۱۰ نفر اعدام شدند و در یک‌جمع‌بندی کلی از میان بیش از ۱۶۰۰ نفر تیمسار شاغل یا بازنشسته، فقط ۴۵ نفر اعدام شدند. تعداد ۱۷ نفر به‌حالت‌های مختلف و پیش از محاکمه کشته شده و اعدام نشدند. ۶ نفر شناسایی نشدند، یک‌نفر اعدام نشد، ۲ نفر هم در ارتباط با مواد مخدر اعدام شدند که سرهنگ بوده و مشمول جامعه آماری تیمسارها نمی‌شدند.
در تعدادی از پایگاه‌های اینترنتی و بنگاه‌های خبرپراکنی، هم درباره «اعدام تیمسار ده‌پناه گفته شده که در یک دادگاه کوتاه‌مدت محکوم به اعدام شده است. این تحت شرایطی است که وی در اواخر بهمن سال ۱۳۵۷ دستگیر و بعد از حدود ۱۹ ماه بررسی شکایت و سوابق موجود و اثبات جرایم او در تاریخ ۱۲ تیر ۱۳۵۹ اعدام شد.» (صفحه ۲۸۷)
با صدور حکم تشکیل دادگاه انقلاب، آیت‌الله شیخ‌صادق خلخالی به‌عنوان رئیس دادگاه، آیت‌الله جنتی، آیت‌الله انواری و آیت‌الله ربانی شیرازی به‌عنوان قضات منصوب شدند که آیت‌الله ربانی شیرازی حاضر به پذیرش قضاوت نشد. سیدرضا زواره‌ای هم به سِمَت دادستانی دادگاه انقلاب منصوب شد. در آن مقطع، ۳ نوع نگاه نسبت به برگزاری دادگاه و مجازات خاطیان وجود داشت: ۱- نگاه اول متعلق به بخشی از انقلابی‌ها ازجمله صادق خلخالی و گروه‌ها و سازمان‌های دیگر مثل مجاهدین خلق بود که خواستار اعدام فوری ۲۴ تن از سران رژیم پهلوی بودند. ۲- نگاه دیگر را مهندس مهدی بازرگان نخست‌وزیر و گروهش در دولت موقت داشتند که به‌طور کلی اعتقادی به اعدام و برخوردهای قهرآمیز نداشتند. ۳- نگاه سوم هم مربوط به اعضای روحانی شورای انقلاب اسلامی بود که می‌گفتند افرادی که دستور کشتار مردم را صادر کرده‌اند، مفسد فی‌الارض و مهدورالدم هستند.
آن روزها تندروی‌های مختلفی هم توسط سازمان‌ها انجام می‌شد. به‌عنوان مثال سازمان مجاهدین خلق به حکم حبس ابد وزیر بهداری کابینه امیرعباس هویدا انتقاد داشتند و در همان‌ایام برای بازرگان پیام فرستادند: «آقای بازرگان اگر مساله ارتش حل نشود، شما مسؤول کشتارهای آینده خواهید بود!»
در اکثر محاکمات دادگاه انقلاب، قضات شامل دو تا سه‌نفر می‌شدند. کیفرخواست‌های دادستانی هم شامل عناوینی مثل «تحکیم و تثبیت رژیم پهلوی»، «اشاعه فساد عمومی»، «نهادینه ساختن فساد»، «خیانت»، «زد و بندهای مالی و اقتصادی»، «سلطه‌پذیری و تمکین به بیگانگان»، «انحطاط اخلاقی» و «فساد اخلاقی تکبر و تفرعن» بود.
محاکمه اولین‌سری از سران رژیم پهلوی روز ۲۶ بهمن ۱۳۵۷ شروع شد و تا سال ۱۳۶۱ ادامه پیدا کرد.
اسدالله صفا و شیخ‌صادق خلخالی در حاشیه دادگاه انقلاب
مورد شیخ‌صادق خلخالی
طبق روایتی که مهدی صادقی پسر ارشد آیت‌الله خلخالی داشته، او به‌عنوان رئیس دادگاه انقلاب تاکید داشت کلیه محاکمات اسلامی باید علنی برگزار و ثبت و ضبط شوند. به همین‌دلیل به دستور او از کلیه محاکمات فیلم‌برداری شده و این محاکمات به‌صورت علنی بود و جمع کثیری هم در آن‌ها شرکت می‌کردند.
تعداد اعدام‌های خلخالی از ۲۴ بهمن ۵۷ تا فروردین سال بعد به ۱۰۰ نفر نرسید. شاداب عسگری با اشاره به این موضوع، با نقل‌قول از مهدی صادقی می‌گوید روایت «روزی چندهزارنفر اعدام و اعدام‌های ۱۰ دقیقه‌ای» و از این نوع مطالب ساخته و پرداخته مخالفین جمهوری اسلامی ایران هستند. چون در آن مقطع در زندان قصر یک‌ساختمان دو طبقه وجود داشت و حدود سی‌چهل نفر به‌طور شبانه‌روز مشغول بررسی سوابق اعدامی‌ها و جنایت‌کاران بودند و هیچ اعدامی بدون داشتن پرونده متهم انجام نشده است.
امام خمینی (ره) در ۲۶ اسفند ۱۳۵۷ اطلاعیه‌ای صادر کرد و تذکر داد تمام دادگاه‌های انقلاب به‌جز رسیدگی به جرایم ضدانقلابی، حق هیچ‌گونه دخالت در امور دیگر از قبیل دزدی و سایر اموری که موجب حد می‌شوند ندارند. دادستان انقلاب هم اردیبهشت ۵۸ اطلاعیه‌ای صادر کرد که بدون دستور دادستانی کسی بازداشت نشود!
در اردیبهشت ۵۸ در پی برخی تندروی‌ها و انتقادات به عملکرد خلخالی، پیام مهم دیگری منتشر شد که از طرف امام خمینی (ره) و خطاب به دادستان دادگاه انقلاب بود. امام در این پیام گفت: غیر از ۲ مورد زیر هیچ دادگاهی حق ندارد حکم اعدام صادر کند و نباید اشخاص در غیر از دو مورد مذکور اعدام شوند. تخلف از این امر جرم است و موجب ثبوت قصاص: ۱. کسی که ثابت شود آدم کشته است. ۲. کسی که فرمان کشتار عمومی داده یا مرتکب شکنجه‌ای شده که منجر به مرگ شده باشد.
خلخالی خود درباره مساله رعایت عدالت دادگاه و حق داشتن وکیل متهمان، توضیحاتی دارد که در شماره ۳۲ مجله فردوسی روز ۲۹ خرداد ۱۳۵۸ چاپ شدند. او در این مصاحبه گفته بود «کسی حاضر نمی‌شد بیاید برای این‌ها وکالت کند.»
مجله اکونومیست هم آن روزها در گزارشی با عنوان «قاضی بذله‌گوی انقلاب» نوشت: همچون دیگر انقلاب‌ها، انقلاب ایران چندان خونین نبود. خلخالی از میان نسلی از روحانیون شیعه می‌آمد که خاستگاهی به‌نسبت متعادل داشتند.
کوبیک نماینده حزب سوسیال دموکرات آلمان هم ۹ ماه بعد از پیروزی انقلاب به ایران آمد و با مسؤولان ایرانی مصاحبه کرد. او پس از بازگشت به کشورش در مصاحبه با رادیوکلن گفت: «باید یادآور شوم اکثر کسانی که در ایران اعدام می‌شدند، مسؤول کشتار دسته‌جمعی و همان‌کسانی بودند که از رژیم ساقط‌شده ایران در راه اختناق و استثمار خلق پشتیبانی می‌کردند.»
نفوذی‌ها
یکی از بحث‌های مهم درباره اعدام‌های دادگاه انقلاب، نفوذ و بعضاً صحنه‌گردانی‌هایی توسط مجاهدین خلق برای اجرای حتمی اعدام متهمان است. احسان نراقی در کتاب «از کاخ شاه تا زندان اوین» مطالبی را به نقل از سعید متحدین عضو سازمان مجاهدین خلق که هم‌زمان با او زندانی بوده بیان کرده و می‌گوید: «چنانچه مجاهدین اعمال نفوذ نمی‌کردند تعداد اعدام‌ها آن‌قدر نمی‌شد.»
اعضای سازمان مجاهدین خلق در برخی دادگاه‌ها، سمت دادیار را به خود اختصاص دادند و موجب صدور احکام سنگین برای متهمان شدند. در آن شرایط، پیرو تأکیدات امام خمینی بر عدم شتاب در اعدام‌ها، شخصیت‌هایی مثل آیت‌الله طالقانی نیز در کنار تأیید وجهه انقلابی دادگاه‌ها، به تعجیل در صدور برخی احکام، انتقاد داشتند. یکی از مسائلی که شاداب عسگری در کتاب خود به نقل از پژوهش‌های محمدحسن روزی‌طلب درباره مجاهدین خلق تذکر می‌دهد، این است که «روزنامه مجاهد» در روزهای پس از انقلاب و برگزاری دادگاه‌ها نوشته بود: «لذت یک‌انقلابی آن روزی است که انتقام بگیرد.»
با علم به تندروی‌های مجاهدین خلق، اواخر اسفند ۵۷ بود که کار تصفیه از دادسراها و دادگاه‌های انقلاب آغاز شد و تا خرداد ۵۸ ادامه پیدا کرد. این تصفیه‌ها به‌طور ناقص انجام شد و حضور عناصر سازمان مجاهدین در سمت‌های غیرقضایی کماکان ادامه پیدا کرد. با این وجود همین‌حجم از تصفیه‌های ناقص باعث اعتراض شدید سازمان مجاهدین شد. نخستین‌اقدام در زمینه تصفیه مجاهدین از دادگاه‌ها، تعطیل موقت محاکمات و محدودکردن اختیارات دادگاه‌ها بود که در اطلاعیه ۲۵ اسفند ۵۷ امام خمینی به آن اشاره شده است.
اعدام‌نشده‌ها
آحاد کارکنان ارتش که از پایین‌ترین درجات تا سرهنگی را تشکیل می‌دادند، از سال ۱۳۴۲ به جمع یاران امام و انقلاب پیوسته و بیشترین تعداد زندان سیاسی را بین تمام سازمان‌ها و نهادهای حکومت پهلوی داشتند. نویسنده کتاب «اعدامی‌ها» ضمن این تذکر، چندملاحظه را درباره دیگرانی که در دادگاه انقلاب محاکمه یا اعدام نشدند، مطرح می‌کند که به این ترتیب‌اند:
امام خمینی (ره) در ۲۵ تیر ۱۳۵۸ به‌مناسبت نیمه شعبان اعلامیه‌ای خطاب به دادستان دادگاه‌های انقلاب صادر کرد که براساس آن، عفو شامل تمام متهمان دادگاه‌های انقلاب به‌جز ۴ دسته مشخص و کوچک می‌شد. در آبان‌ماه ۵۸ هم تمام محکومان کشوری یا لشکری که محاکمه‌شده و محکومیت‌شان حداکثر تا ۲ سال بود، مورد عفو امام قرار گرفته و آزاد شدند.
ابلاغ عفو عمومی در ارتباط با تمام دست‌اندرکاران قوه مقننه شامل نمایندگان مجلس‌های شورای ملی و سنا فقط ۳ ماه و ۲۰ روز بعد از پیروزی انقلاب اجرا شد. تعداد ۱۷۵ نفر از بازداشت‌شدگان در ۳ اردیبهشت و نزدیک به ۹۰۰ نفر از زندانیان سراسر کشور در حد فاصل زمانی ۱۸ اردیبهشت تا ۹ خرداد ۵۸ آزاد شدند.
تیمسارانی که در مشاغلی چون جانشینی مناصب، فرماندهی یا معاونت مناصب ستادی یا مراکز آموزشی، آمادی، ترابری، مخابراتی، پزشکی، سررشته‌داری، دارایی و امثالهم خدمت می‌کردند و به‌دلیل ماهیت شغلی در مواجهه با مردم قرار نداشتند، به دادگاه انقلاب احضار نشدند.
از تیمساران شاغل در نیروی دریایی هیچ امیری اعدام نشد.
تعداد امیران شاغل نیروهای مسلح شاهنشاهی که تا ۱۵ اسفند ۵۷ بازنشسته شدند به این ترتیب است: ۶ نفر ارتشبد، ۵۴ نفر سپهبد، ۱۰۶ نفر سرلشکر و ۱۷۴ نفر سرتیپ که در مجموع ۳۴۰ نفر می‌شوند. افرادی هم که در شعب ساواک شهرهای مختلف فعالیت می‌کردند، در درجات سرهنگی تا سرلشکری قرار داشتند.
اعدامی‌ها
برای تمام متهمان، حداقل دو جلسه دادگاه برگزار شد و از اول اسفند ۵۷ تعداد برگزاری این جلسات افزایش پیدا کرد. حضور شهودی که مدافع حقوق متهمان بودند در دادگاه آزاد بود؛ به‌ویژه پس از فروردین ۵۸ تعداد این افراد در دادگاه‌ها رو به افزایش گذاشت.
به هر محکوم به اعدام، ۳ گلوله به‌سمت سینه و قلب، و در آخر هم یک‌تیر خلاص شلیک شد. جسد محکومین نیز در محلی که مورد خواست خودشان یا خانواده‌شان بود، دفن شد. پس از اجرای احکام، حقوق اکثریت مطلق خانواده‌های اعدامی‌هایی که برای دریافت حقوق و مستمری همسران یا فرزندانشان مراجعه کردند، با موافقت مقامات ارتش و وزارت دفاع برقرار شد. به این ترتیب پرداخت حق و حقوق خانواده معدومان حتی اگر مثل خانواده سرلشکر پرویز امینی افشار نیز پیگیری به عمل نیاورده بودند، حسب فرمان رهبر انقلاب به‌صورت خودکار در دستور کار قرار گرفت.
مهندس مهدی بازرگان نخست‌وزیر وقت دولت موقت در مصاحبه با خبرنگار فرانسوی که در تاریخ ۱۲ اردیبهشت ۵۸ توسط مطبوعات داخلی منتشر شد، گفت: اگر شمار اعدام‌های دادگاه‌های انقلاب را که به ۶۰ نفر هم نمی‌رسد، با تعداد بیش از ۱۰۰ هزار نفری که طی حکومت شاه کشته یا شکنجه شدند مقایسه کنیم، توجیه رفتار مطبوعات غربی مشکل‌تر خواهد شد.
بنا به گفته اردشیر زاهدی در کتاب خاطراتش، دریاسالار حبیب‌اللهی که در مصر با شاه ملاقات داشت، نقل کرده محمدرضا پهلوی از شنیدن خبر اعدام تعدادی از اطرافیان و زیردستانش خوشحال شد."
politics,"به گزارش همشهری آنلاین، آیت الله سید حسن عاملی، امروز، ۱۳ بهمن در خطبه‌های نماز جمعه اردبیل که با حضور اقشار مختلف مردم در محل مصلای اردبیل برگزار شد، ضمن تاکید بر ضرورت حضور در پای صندوق های رای اظهار کرد: مهم‌تر از اینکه به چه کسی رای بدهیم حضور در پای صندوق‌های رای است، این حضور اداء یک وظیفه ملی و دینی است، از این جهت که عدم حضور ضعف ما را نشان می‌دهد و دشمن را برای برنامه های خطرناک تطمیع می‌کند و تطمیع دشمنان کشور خیانت بزرگ به کشور است و همه ضرر می‌بینند. اوضاع کشورهای اطراف که در آتش عدم امنیت می‌سوزند نشان می‌دهد که آن‌ها در منطقه حساس خاورمیانه هر دولتی را که بخواهند به راحتی اوضاعش را بهم می‌ریزند مگر اینکه آن کشور اقتدار داشته باشد و بزرگترین اقتدار حضور مردم در صحنه ‌و وحدت ملت است.
وی ادامه داد: دشمن با تمام توان برای ضربه زدن به کشور و نه صرفاً نظام آمده است اگر اندکی به اطرافمان نگاه کنیم چهره های عبوس و چشم های خون گرفته دشمن را می توانیم ببینیم و صدای دندان هایی که از روی غیض نسبت به انقلاب اسلامی به هم ساییده می‌شود، بشنویم. قوی‌ترین پایگاه‌ها را در اطراف ما علیه ما درست کرده‌اند در اقلیم کردستان، بحرین، عربستان، کشورهای خلیج فارس، ترکیه، آذربایجان و...
آیت الله عاملی تصریح کرد: آن‌ها دیوانه وار علیه ما کار می‌کنند در ماجرای تحریم ایران دولت اسپانیا گفت: دولت ما با این تحریم زمین می‌خورد ولی ما حاضریم زمین بخوریم ولی ایران را زمین بزنیم! در چنین شرایطی انسان با غیرت هیچ وقت کشور خود را در برابر این گرگ های گرسنه رها نمی‌کند از طرفی قهر با صندوق برای قهر کننده هیچ فایده مثبتی ندارد و انسان عاقل کار عبث انجام نمی‌دهد نه تنها فایده مثبتی ندارد. بلکه بدترین اثر منفی را نیز دارد چون موجب ورود انسان‌های نالایق به حساس‌ترین مرکز تصمیم گیری کشور می‌شود و یک فرصتی عظیم از دست می‌رود در روزگار ما کمیسیون‌های مجلس مخصوصاً کمیسیون‌های اقتصادی شدیداً به افراد متخصص احتیاج دارند تا موتور محرک کشور شود و با یک معماری اقتصادی آرمانی بخش مهمی از ملت ما را که از مشکلات اقتصادی رنج می‌برند رها سازند.
خطیب جمعه اردبیل اضافه کرد: از طرفی خداوند در قرآن فرموده در ازای هر قدمی از شما که موجب غیض کفار شود، برای شما عمل صلاح نوشته می‌شود.
نماینده ولی فقیه در استان و امام جمعه اردبیل، ادامه داد: اینکه یک مسلمان آن چنان عمل کند که موجب غیض کفار و دشمنان دین شود یکی از تکالیف و وظایف شرعی مسلمانان است خداوند بعضی ها را عذاب می‌کند صرفاً برای اینکه او در عمر خودش برای خدا غضب نکرده است. طبق روایات خداوند مومن ضعیف و بی‌غیرت را در درگاه خود قبول نمی‌کند.
آیت الله عاملی گفت: در موضوع انتخابات مجلس اولاً توجه شود که مجلس برنامه‌ریزی چهار سال کشور را به عهده می‌گیرد یا جلو می برد یا ضربه می‌زند آن هم در روزگاری که سرعت تحولات در آن همه را غافلگیر می‌کند. مجلس در چهار سال می‌تواند دولت و وزراء را مدیریت کند قدرت را جا به جا کند این فرصت بسیار عظیمی است و چهار سال زمان کمی نیست.
وی خاطر نشان کرد: از اصرار دشمن بفهمیم که وظیفه ما چیست مبادا در صف دشمنان قرار بگیریم، مبادا در زمین آمریکا و اسرائیل بازی کنیم، مبادا در صف منافقین قرار بگیریم که ۱۷ هزار نفر را ترور کردند، مبادا در صف قاتلین و تروریست‌ها قرار بگیریم."
politics,"به گزارش همشهری آنلاین، علی رهنما در کتابی که به تازگی از او ترجمه و چاپ شده است، عبارت جالبی را در باب حکومت پهلوی به کار می‌برد: استبداد مدرن. استبداد و خودکامگی‌ای که با گزینش مظاهر مدرن غربی سعی دارد مسیر به اصطلاح مترقی را در پیش گیرد. انتخابات، یکی از آن مظاهر غربی و متجددانه است که پهلوی آن را به شکل صوری و نمایشی پیگیر می‌شد تا جلوه یک نظام مترقی و مدرن را داشته باشد. محمدرضا پهلوی پس از کودتای ۲۸ مرداد ۳۲ به مانند پدرش با انتخابات فرمایشی و گزینش نمایندگان و تهدید و تطمیع، مجلسی ساخت که نه ملی بود و نه در پی مطالبات و حوایج ملت ایران.
شهادت تاریخ به روند فرمایشی بودن انتخابات
دخالت در انتخابات مجلس شورای ملی در عصر پهلوی شواهد بسیاری دارد که در کتاب‌ها و خاطرات رجال سیاسی آن دوران به تفصیل بحث شده است. مرور این خاطرات نشان می‌دهد که چطور مجلس به عنوان یکی از ارکان مردم‌سالاری از محتوا خالی شد. «گازیوروسکی» کارشناس آمریکایی حوزه تاریخ ایران، می‌گوید: «انتخابات مجلس در دوران پهلوی به ویژه پس از از کودتای ۱۹۵۳( کودتای ۲۸ مرداد) زیر سلطه نیروهای امنیتی برگزار می‌شد و شاه به موازات تحکیم کنترل خود بر حکومت، انتخابات مجلس را به صورت مستقیم تحت اختیار خود گرفت تا مطمئن شود که مجلس به شخص وی وفادار خواهد بود».
طبق گفته «حسین فردوست» از افراد بسیار نزدیک به شاه، در زمان انتخابات مجلس، یک کمیسیون سه‌نفره در منزل «اسدالله علم» نخست‌وزیر تشکیل می‌شد و این کمیسیون تعیین می‌کرد که نام چه کسانی از صندوق‌های رأی‌گیری برای نمایندگی در مجلس بیرون آید؛ بدیهی است که هر چه اظهار چاکری و مخلصی افراد نزد دربار بیش‌تر بود، شانس آنان نیز برای راهیابی به مجلس فرمایشی دوران پهلوی نیز بیشتر می‌شد.
برآمدن احزاب بله‌قربان‌گو
از دوره نوزدهم مجلس نیز، احزاب مصنوعی دولتی، جلوه‌ای دیگر از فرمایشی‌بودن انتخابات شدند. در شرایطی که شاه همه نیروهای مخالف را سرکوب کرده بود و سانسور شدیدی بر مطبوعات حاکم بود، دو حزب «مردم» و «ملیون»، که به احزاب «بله قربان‌گو» معروف بودند، ایجاد شدند. شاه در جهت جلب رضایت انگلیس و آمریکا، از سال ۱۳۳۶ دست به تأسیس این دو حزب زد تا نمایش دموکراسی در ایران را تکمیل کند. وی بر آن بود تا انتخابات دوره بیستم مجلس را به صورت حزبی برگزار کند. با اینکه «پهلوی دوم» با پوشش احزاب دست‌نشانده تلاش کرد وجهه خود را در برگزاری انتخابات پارلمانی با حزب ملیون و حزب مردم بازسازی کند اما تقلب در انتخابات مجلس بیستم در سال ۱۳۳۹ بسیار زیاد بود و در نهایت «پهلوی دوم» مجبور شد این دوره را باطل اعلام کند."
politics,"به گزارش همشهری آنلاین، محمدحسین رجبی‌دوانی؛ نویسنده و پژوهشگر تاریخ معاصر ایران در روزنامه همشهری نوشت؛ دستاوردهای انقلاب اسلامی فراوان است، اما مهم‌ترین و شاخص‌ترین آن به‌دست آوردن استقلال سیاسی کشور است. پیش از پیروزی انقلاب اسلامی به قدری نفوذ قدرت‌های خارجی در کشورمان زیاد بود که تصمیم‌گیری‌های کلان کشور با مشورت و خواست آنها تعیین می‌شد. این قدرت‌ها یک زمانی انگلیس و روسیه و دوره دیگر آمریکا، انگلیس و اسرائیل بودند. این موضوع در سیاست کشور کم و بیش در دوره قاجار و پهلوی تداوم و تا پیروزی انقلاب ادامه داشت. موضوع دیگر از دست رفتن تمامیت ارضی کشور به‌دلیل غفلت، خیانت و سهل‌انگاری سیاستمداران در دوره قاجار و پهلوی است. متأسفانه در دوره قاجار قفقاز و افغانستان را از دست دادیم و در دوره پهلوی اول و دوم بحرین، بخش‌هایی از آذربایجان و حقابه بلوچستان از دستمان رفت. اما در جمهوری اسلامی با وجود همه هجمه‌های سیاسی و نظامی که اوایل انقلاب به این کشور شد و وقوع جنگ تحمیلی و حمایت و پشتیبانی بلوک شرق و غرب از صدام، حتی یک وجب از خاک‌مان را از دست ندادیم و تمامیت ارضی کشور کاملا حفظ شد.
بازگشت به هویت اصلی‌مان یکی دیگر از ویژگی‌های‌ شاخص پیروزی انقلاب اسلامی است. در دوره ۱۵۰ساله‌ای که ایران با غرب استعمارگر آشنا شده، هویت ملی خود را تا حد زیادی از دست داد؛ البته جریان‌های مختلفی ازجمله جریان مارکسیستی و ناسیونالیستی که برای بازگشت هویت در کشور در برهه‌های مختلف به‌صورت فرهنگی و سیاسی ظهور و بروز کردند، چون در فرهنگ گذشته ما ریشه نداشتند، نتوانستند هویت مخدوش شده را به ملت برگردانند؛ این انقلاب اسلامی بود که توانست هویت از دست رفته و گمشده را به ملت بازگرداند.
ویژگی دیگر اینکه در ۲ سده قبل از پیروزی انقلاب به‌دلیل شکست‌های سیاسی و نظامی که ایران از خارج خورده بود و همچنین دولتمردان نالایق (به استثنای امیرکبیر و دکتر مصدق)، اعتماد به‌خوداتکایی دولتمردان و مردم از دست رفته بود اعتمادی که باعث شود بدون اتکا به نیروهای خارجی سرنوشت خودشان را رقم بزنند. اما این ویژگی با وقوع انقلاب اسلامی رخ داد. مردم به پشتوانه رهبری آگاه، آن هویت گذشته خودشان را کسب و به نیروی خودشان اعتماد کردند و توانستند بزرگ‌ترین توطئه‌های سیاسی نظامی و امنیتی که از گذشته تاکنون چیده بودند، را خنثی کنند.
حاصل این اعتماد و خوداتکایی، دستاوردهای فراوان در حوزه‌های مختلف است که مهم‌ترینش دستاوردهای نظامی و تسلیحاتی هستند. زمانی که کشورمان درگیر یک جنگ ناخواسته شد و متوجه شد هیچ‌یک از کشورهای خارجی اعم از شرقی و غربی کمک نمی‌کنند و به‌گفته دکتر ولایتی، وزیر خارجه وقت، حتی از دادن سیم خاردار هم به ایران خودداری می‌کردند، این موضوع برای دولتمردان روشن شد که به‌هیچ‌وجه نباید به خارج از کشور متکی بود. لذا رهبری نظام چه در دوره امام خمینی(ره) و چه در دوره آیت‌الله خامنه‌ای سیاست خارجی را براساس استقلال از شرق و غرب گذاشتند و این سیاست را بر همه وجوه اعمال کردند.
در واقع آن تجربه تلخی که از دوره جنگ تحمیلی داشتیم سبب شد بتوانیم متناسب با ویژگی‌های کشور و افقی که دولتمردان برای آینده نیروهای نظامی طراحی کرده بودند، بتوانند تسلیحات مناسب را برای دفاع از استقلال کشور به‌دست بیاورند و در حوزه دفاعی و فضایی خودکفا شوند. در بخش تسلیحات نظامی خوشبختانه به درجه‌ای از اقتدار رسیده‌ایم که حتی دشمنانمان به این موضوع اعتراف و اذعان می‌کنند."
politics,"به گزارش همشهری آنلاین وزارت اطلاعات اعلام کرد : در آستانه‌ی چهل و پنجمین سالگرد پیروزی انقلاب شکوهمند اسلامی ایران به رهبری حضرت امام خمینی (ره) و با عرض تبریک و تهنیت به مناسبت فرا رسیدن دهه‌ی خجسته‌ی فجر انقلاب اسلامی، به استحضار ملت عظیم‌الشأن ایران می‌رساند که در بزرگترین عملیاتِ ترکیبیِ اطلاعاتی و ضداطلاعاتی علیه سازمان‌های جاسوسی و امنیتی رژیم اشغالگر قدس، مجموعه‌ی بی‌نظیر و بی‌سابقه‌ای از اطلاعات آن سرویس‌ها به‌دست آمد و بلافاصله بررسی و بهره‌برداری از آن‌ها آغاز شد.

سلسله عملیات متهوّرانه‌ی سربازان گمنام امام زمان (عج) در قالب مجموعه کنش‌های اطلاعاتی - ضداطلاعاتی، آفندی - پدافندی و بهره‌گیری از شیوه‌های متنوع جمع‌آوری اطلاعات، منجر به حصول اطلاعات حساسی از سرویس‌های دشمن صهیونیست شد. علاوه بر یافته‌های اطلاعاتی و امنیتی، دستیابی به اطلاعات ویژه‌ی مرتبط با برخی از مهمترین تأسیسات پنهان نظامی، کارخانجات تسلیحاتی و صنایع استراتژیک غیرنظامی رژیم غاصب صهیونیست نیز از جمله دستاوردهای سلسله عملیات بزرگ و چند مرحله‌ای این وزارت‌خانه می‌باشد.

بدیهی است که آشکارسازی جزییات اطلاعاتِ حاصله، مشمول قواعد مختلف حفاظتی و صیانتی، به‌ویژه پیرامون عوامل انسانی دخیل در این پروژه، در داخل و خارج از سرزمین‌های اشغالی می‌باشد. علاوه بر آن، حجم قابل توجهی از یافته‌ها، امکان بهره‌برداری‌های اطلاعاتی و عملیاتی دارند که این ملاحظه نیز در تصمیم‌گیری پیرامون اطلاعات موجود، تعیین کننده خواهد بود.

اینک با دعایی متضرعانه به درگاه الهی برای پیروزی نهایی مدافعین قهرمان فلسطین که عملیات عظیم و تاریخی «طوفان الاقصی» را رقم زدند و ضربات «ترمیم ناپذیر» نظامی و اطلاعاتی را بر رژیم محتضر وارد کردند، به اجمال اعلام می‌شود که یکی از دستاوردهای بزرگ پروژه‌ی ترکیبی یاد شده، شناسایی ده‌ها جاسوس و عناصر تروریست وابسته به رژیم نژادپرست صهیونیست در ۲۸ کشور جهان و در سه قاره‌ی آسیا، آفریقا و اروپا بوده است. پیرامون جواسیس اشاره شده متذکر می‌گردد:

۱. تعدادی جاسوس در تهران و چند استان کشور نیز شناسایی و مورد برخورد قانونی واقع شده یا تحت مراقبت‌های امنیتی قرار گرفتند. همچنین چند جاسوس ایرانی مقیم خارج از کشور شناسایی شدند که متناسب با وضعیت هر یک از آن‌ها و سطح روابط این وزارتخانه با سازمان‌های اطلاعاتی کشورهای محل اقامت جواسیس، تصمیم‌گیری خواهد شد.
۲. مشخصات جاسوس‌های بیگانه‌ی فعال در کشورهایی که با جمهوری اسلامی ایران روابطِ تبادل اطلاعات مؤثر و کاربردی دارند، به آن کشورها ارائه شده و سرویس‌های امنیتی ذی‌ربط پس از اعمال مراقبت‌های مقتضی، با تأیید صحت اطلاعات ارائه شده، متناسب با راهبردهای ضداطلاعاتی مورد نظر خویش، جواسیس مورد بحث را بازداشت یا مورد بهره‌برداری مضاعف اطلاعاتی قرار داده‌اند. بدیهی است ارائه اطلاعات جواسیس مرتبط به سایر کشورها، تابع شرایط خاصی خواهد بود.
۳. در بررسی سوابق جاسوس‌های مرتبط با ۲۸ کشور مورد بحث، مشاهده می‌شود که برخی افراد فرومایه به‌صورت داوطلبانه برای همکاری اطلاعاتی با موساد و خیانت علیه کشورهای خویش اقدام کرده‌اند. تأسف‌بارتر آنکه دیده می‌شود سرویس جهنّمی موساد برای راستی‌آزمایی انگیزه‌ی همکاری مدعیان، آن‌ها را وادار به انجام انواع عملیات خائنانه علیه منافع کشورهای متبوع و امنیت هموطنان خود کرده است!
۴. علاوه بر شیوه‌ی پیش‌گفته، سرویس‌های جاسوسی رژیم با طراحی روش‌های شیطانی متنوع و با سوءاستفاده از بسترهای مورد بهره‌برداری عمومی مردم از قبیل فضای مجازی و شبکه‌های اجتماعی، سایت‌های مهاجرت و کاریابی، نشان افراد در سفرهای خارجی، با شناسایی نقاط ضعف مترددین، مبادرت به برقراری ارتباط با طعمه‌ها تحت پوشش‌های مختلف نموده و در مراحل بعدی به جمع‌آوری اطلاعات از آن‌ها یا محوّل کردن مأموریت‌های خرابکارانه به قربانیان پرداخته‌اند. در همین راستا و بین اسناد به‌دست آمده، برخی از اراذل و اوباش دخیل در چند عملیات تروریستی در ایران نیز شناسایی و بازداشت شدند که در این مورد متعاقباً اطلاع‌رسانی خواهد شد.
۵. با توجه به اینکه بررسی اطلاعات به‌دست آمده همچنان ادامه دارد، وزارت اطلاعات با هماهنگی مرجع محترم قضایی، برای معدود افرادی که به هر صورت و به هر دلیل به دام سازمان جاسوسی رژیم نامشروع صهیونیست افتاده‌اند، در صورت معرفی پیش‌دستانه خود به ستاد خبری وزارت اطلاعات (سامانه ۱۱۳) حداکثر مساعدت را اعمال و نهایت ارفاقات قانونی را درخواست خواهد نمود."
politics,"به گزارش همشهری آنلاین، حسین امیرعبداللهیان در این متن نوشت: حملات نظامی آمریکا و انگلیس به یمن و تجاوز آمریکا به عراق و سوریه را قویا محکوم می‌کنیم.
وی تصریح کرد: در دیدارم با دیوید کامرون وزیر خارجه انگلیس به روشنی گفتم، «تداوم جنگ راه حل نیست». خشم منطقه را نیازمایید.
امیرعبداللهیان افزود: ما امنیت عراق، سوریه، یمن و فلسطین (غزه و کرانه) را امنیت منطقه می‌دانیم."
politics,"به گزارش همشهری آنلاین، سید ابراهیم رئیسی دقایقی قبل در تماسی تلفنی با امیر قلعه‌نویی سرمربی تیم ملی فوتبال کشورمان، ضمن شکرگذاری به درگاه الهی برای توفیقات ملی‌پوشان و قدردانی از تلاش‌ها و زحمات وی و همه بازیکنان و دست‌اندرکاران تیم ملی، اظهار امیدواری کرد که موفقیت‌های تیم ملی فوتبال جمهوری اسلامی ایران در این رقابت‌ها تا قهرمانی ادامه یابد.
در این مکالمه تلفنی آقای قلعه‌نویی سرمربی تیم ملی فوتبال نیز ضمن قدردانی از حمایت‌های دولت و شخص رئیس جمهور از ملی‌پوشان کشورمان، با بیان اینکه تک‌تک اعضای تیم ملی برای این پیروزی‌ها و موفقیت‌ها زحمت کشیده‌اند، تداوم و افزایش حمایت‌ها از تیم ملی فوتبال را خواستار شد.
در این مکالمه تلفنی مهدی طارمی بازیکن تیم ملی فوتبال کشورمان نیز در گفتگو با رئیس جمهور، اظهارامیدواری کرد ملی‌پوشان کشورمان بتوانند با تداوم موفقیت‌ها و پیروزی‌های دل مردم ایران را شاد کنند."
politics,"به گزارش همشهری آنلاین، سید حسن عاملی، نماینده ولی فقیه در استان اردبیل گفت: تعطیلی این شبکه درس عبرت خوبی برای چند شبکه مشابه است به آنها می‌گوییم شان ملت ما بالاتر از این است که عزت و استقلال کشور خود را پای کانال شما ذبح کند این رسانه‌های روزمزد که به زور ربات، لایک و کامنت‌های فیک خودنمایی می‌کنند در هر لحظه ممکن است در چشم اربابان خود بی‌ارزش شوند ملت ما هیچ وقت به کانالی که متولیان آن نصف جمعیت ما را در جنگ جهانی از گرسنگی کشته اند وثوق نمی‌کنند.
وی در بخش دیگری از خطبه‌ها با تبیین دستاوردهای انقلاب اسلامی خاطر نشان کرد: یکی از برکات انقلاب اسلامی تصرف عرصه‌های حساس علمی و تکنولوژی است از جمله آنها پیشرفت محیرالعقول کشور در صنعت ماهواره و ماهواره بر است؛ در آستانه دهه فجر ارسال سه ماهواره پیشرفته با ماهواره بر سیمرغ به فضا که نقش حیاتی در موضوع تحقیقات و مخابرات دارند نشان داد که ایران اسلامی در آینده نزدیک تنه به تنه پیش قراولان این صنعت خواهد زد."
politics,"به گزارش همشهری آنلاین، اداره اطلاع رسانی فرماندهی انتظامی استان فارس با صدور اطلاعیه ای، از شهادت یکی از مأموران مجروح حادثه تیراندازی اشرار مسلح در شهرستان نی‌ریز خبر داد.
در ادامه این اطلاعیه آمده است: زمان و مکان مراسم تشییع پیکر پاک و مطهر این شهید والامقام، متعاقباً اعلام خواهد شد.
دهم بهمن ماه جاری یک پژو ۴۰۵ با ۴ سرنشین با بی‌توجهی به فرمان ایست ماموران انتظامی پاسگاه ایست و بازرسی قطرویه شهرستان نی‌ریز اقدام به تیراندازی به ماموران کرده و ۲ نفر به‌نام سرهنگ دوم علی شاهسونی و سروان دوم رضا شاهسونی را به شهادت رساندند.
همچنین در این درگیری ۴ مامور مجروح شدند که یکی از آنها به‌نام ستوان‌یکم اکبر زارع که از ناحیه گردن مورد اصابت گلوله قرار گرفته و در بیمارستان بستری بود، به دلیل شدت جراحت امروز به فیض شهادت نائل آمد."
politics,به گزارش همشهری آنلاین به نقل از تسنیم «علی الیاسری»، دبیرکل حزب طلیعه اسلامی عراق و از فرماندهان برجسته الحشدالشعبی عراق در گفتگویی به بیان خاطرات خویش از سال‌ها همراهی با شهید سلیمانی و شهید ابومهدی المهندس، فرمانده الحشدالشعبی عراق در جبهه های نبرد با اشغالگران آمریکایی و گروه‌های تکفیری در سوریه و عراق پرداخته و در ادامه به تشریح جزئیات لحظات انتشار خبر شهادت این دو سردار رشید اسلام پرداخت.
politics,"به گزارش همشهری آنلاین، حسین اکبری، سفیر ایران در سوریه با انتشار پیامی درباره حملات نظامی اخیر آمریکا به عراق و سوریه، تاکید کرد که اقدام تروریستی دولت آمریکا بیش از هر چیز با هدف جبران شکست‌های رژیم صهیونیستی در غزه رخ داد.
وی نوشت: اقدام تروریستی دولت آمریکا در تجاوز شب گذشته بیش از هر چیز با هدف جبران شکست‌های رژیم صهیونیستی در غزه و ایجاد خلا در مرزهای عراق و سوریه به‌منظور تقویت تروریست‌های تکفیری مسلح صورت پذیرفت.
اکبری تصریح کرد: برخلاف ادعاها مبنی بر هدف قراردادن پایگاه‌ها و مستشاران ایرانی، حملات بر نابودی زیرساخت‌های مدنی سوریه با هدف انتقام از جامعه‌ی مقاومت و مردمانی است که در تمام این سال ها همراه آرمان مقاومت بوده‌اند."
politics,"به گزارش همشهری آنلاین، علیرضا فخاری استاندار تهران در حاشیه نشست خبری با اصحاب رسانه، در پاسخ به سوال فارس در خصوص تقسیم استان تهران به ۲ یا ۳ استان دیگر، بیان کرد: این موضوع در این مقطع اثربخشی خوبی ندارد اما قطعا تاثیر ساختارها در رفع مشکلات مردم باید مورد سنجش قرار گیرد. شکل گیری استان غربی در حال مطالعه است که بخش عمده این مطالعات نیز انجام شده اما اینکه کدام شهرستان‌ها با مرکزیت کدام شهرستان به عنوان استان غربی شکل بگیرد موضوعی است که در دست بررسی است و در آینده نزدیک مشخص می‌شود.
وی در ادامه ابراز کرد: همچنین استان جنوبی نیز به عنوان استان دوم در تهران جدا خواهد شد که آن هم در دست مطالعه است؛ اما مطالعات آن کمی عقب تر از استان غربی است که در آینده نزدیک می‌توان تصمیمات درست‌تری را در خصوص آن اتخاذ کرد."
politics,"به گزارش همشهری آنلاین، روابط عمومی کل سپاه پاسداران انقلاب اسلامی در اطلاعیه‌ای آیین‌های وداع و تشییع پیکر مطهر شهید راه قدس «سعید علیدادی» را اعلام کرد.
بنابر این اطلاعیه، آیین وداع با این شهید والامقام امروز ( شنبه ۱۴ بهمن ماه) از ساعت ۱۸:۳۰ دقیقه در معراج شهدای تهران برگزار می‌شود.
همچنین مراسم تشییع پیکر مطهر شهید علیدادی فردا (یکشنبه مورخ ۱۵بهمن ماه) ساعت ۹ صبح از شهرک مسعودیه، انتهای خیابان شهید کلهر، مقابل منزل شهید با حضور اقشار مختلف مردم برگزار می‌شود.
گفتنی است، پیکر شهید راه قدس سعید علیدادی روز گذشته (جمعه) نیز در حرم مطهر حضرت رقیه (س) بر دوش زائران این حضرت تشییع شد.
شهید سعید علیدادی از مستشاران نظامی سپاه پاسداران در سوریه در حمله بامداد جمعه (۱۳ بهمن ماه) جنگنده‌های رژیم صهیونیستی در حومه شهر دمشق به شهادت رسید."
politics,"به گزارش همشهری آنلاین، جان کربی، سخنگوی شورای امنیت ملی کاخ سفید بعد از حملات آمریکا به نقاطی در داخل عراق و سوریه گفت واشنگتن دنبال درگیری با ایران نیست.
کربی گفت: «ایالات متحده دنبال درگیری با ایران را در سطح گسترده‌تر در خاورمیانه نیست. اما همان‌طور که رئیس‌جمهور تصریح کرد برای دفاع از مردم و پاسخگو کردن عاملان صدمه به آمریکایی‌ها در زمان و مکان مورد انتخاب خودمان، تردید نخواهیم کرد.»
اظهارات این مقام سفید اندکی بعد از آن مطرح شد که «جو بایدن»، رئیس‌جمهور آمریکا نیز در بیانیه‌ای مدعی شد کشورش دنبال درگیری‌های گسترده‌تر در منطقه غرب آسیا نیست.
بایدن در این بیانیه گفت: «ایالات متحده به دنبال درگیری در خاورمیانه یا هیچ جای دیگر دنیا نیست. اما اجازه بدهید همه کسانی که دنبال آسیب رساندن به ما هستند این را بدانند: اگر شما به یک آمریکایی صدمه بزنید ما پاسخ خواهیم داد.»
ستاد فرماندهی مرکزی ارتش آمریکا (سنت‌کام) بامداد شنبه در بیانیه‌ای اعلام کرد که در واکنش به کشته شدن ۳ نظامی این کشور در حمله به پایگاه «برج-۲۲» در مرز سوریه و اردن حملاتی را به مواضع «گروه‌های تحت حمایت ایران» در عراق و سوریه انجام داده است.
ستاد فرماندهی مرکزی آمریکا اعلام کرد ساعت ۱۶ به وقت منطقه زمانی شرقی به بیش از ۸۵ نقطه در خاک عراق و سوریه حمله کرده است.
جان کربی گفت: «حملات امشب آغاز شد اما پایان آن امشب نخواهد بود.»"
politics,"به گزارش همشهری‌آنلاین، حجت‌الاسلام والمسلمین مهدی طائب شامگاه شنبه در مراسم گرامیداشت دهه فجر که در مسجد چهارمردان برگزار شد، اظهار داشت: امام راحل فرمود انقلاب ما نسبت به همه انقلاب هایی که در دنیا اتفاق افتاد کم تلفات و کم خسارت تر بود و انقلاب اسلامی در برابر همه قدرت ها ایستادگی کرد.
رئیس شورای قرارگاه راهبردی عمار بیان کرد: روز ۲۱ بهمن سال ۱۳۵۷ اعلام حکومت نظامی شد و گفته شد که حمام خون راه انداخته می شود و ۱ میلیون نفر کشته می شوند امام راحل دستور داد مردم بیرون بریزند و کوتاه نیایند.
توکل به خدا مهم ترین رمز موفقیت امام در شکل گیری انقلاب اسلامی بود
وی با بیان اینکه امام خمینی تنها بود و نشان داد با توکل به خدا می توان هر کاری کرد، تصریح کرد: آیت االله طالقانی با امام راحل تلفنی صحبت کرد تا ایشان را از دستور خود مبنی بر حکومت نظامی منصرف کند اما امام خمینی مجدد دستور داد که باید مردم در خیابان ها حضور پیدا کنند.
آمریکا و انگلیس در برابر یمن به زمین خوردند
رئیس شورای قرارگاه راهبردی عمار بیان کرد: یکی از جوک های عالم این است که فرانسه و آمریکا و انگلیس با یمن درگیر هستند و به زمین خوردند، هر روز به یمن پیام می دهند که کوتاه بیا و یمن هم می گوید باید از غزه بیرون بروی.
وی استقلال ایران اسلامی را مورد توجه قرار داد و تصریح کرد: شاه دریوزگی می کرد که آمریکایی ها نفت بخرند تا از آنها اسلحه خریداری کند اما امروز به برکت انقلاب اسلامی مشاهده می کنید در زمینه های مختلف به پیشرفت های زیادی دست پیدا کرده و در ساخت موشک به چه دستاوردهایی رسیده ایم.
طائب با اشاره به تحولات منطقه و جنگ غزه گفت: فرانسه و آمریکا و انگلیس پای کار هستند اما کم آورده اند، جبهه مقاومت بسیار زیرکانه عمل می کند و با امید خدا در برابر آنها ایستاده است.
رئیس شورای قرارگاه راهبردی عمار تصریح کرد: هنگامی که سردار سلیمانی به شهادت رسید این موضوع مطرح شد که دولت سابق در خون حاج قاسم شریک بوده یا نه گفتم هم آره هم نه ولی موضوعی مطرح شد و آمریکا به این نتیجه رسید اگر حاج قاسم را بزند موفق می شود.
وی گفت: ظریف در مصاحبه ای اعلام کرد دیپلماسی و میدان عمل دست یک نفر نیست و دست دو نفر است ، دیپلماسی دست ما و میدان عمل دست این آقایان است و ما می خواهیم با آمریکا مذاکره کرده و کنار بیاییم اما میدان مخالف است و حسن روحانی گفت این ها روی موشک می نویسند مرگ بر آمریکا و نمی گذارند کار جلو برود.
طائب گفت: در ذهن آمریکا میدان دو قطبی مقاومت و دیپلماسی بود و قطب دیپلماسی رای آورده بود و آمریکا با خود گفت کله مقاومت را می زنم که حاج قاسم را شهید کرد، مقام معظم رهبری فرمود انتقام سخت از دشمن در زمینه شهادت سردار سلیمانی خواهیم گرفت و عین الاسد یک سیلی بود و سیلی اصلی را ملت در تشییع جنازه به گوش دشمن زد.
رئیس شورای قرارگاه راهبردی عمار بیان کرد: حضور میلیونی در مراسم تشییع جنازه سبب شد آمریکا بگوید ما سر کار بودیم چون اینها می گفتند مقاومت اقلیت است اما این گونه نبود چون سردار سلیمانی سمبل مقاومت بود.
وی تصریح کرد: مقام معظم رهبری فرمود هیمنه آمریکا باید از بین برود و از منطقه اخراج شود و همچنین دستور دهندگان شهادت حاج قاسم باید مجازات شوند، امروز یمن و عربستان دیگر ترسی از آمریکا ندارند و آمریکا بین عراق و سوریه گیر کرده و نمی داند چه کند که این انتقام سخت است.
ملت ایران مشارکت حداکثری در انتخابات داشته باشند
طائب رئیس شورای قرارگاه راهبردی عمار اهمیت مشارکت در انتخابات را مورد تاکید قرار داد و بیان کرد: یکی از جاهایی که دشمن جمعیت ما را مشاهده می کند انتخابات است، انتخابات برای دشمن مهم است که باید در این دوره مشارکت بسیار زیاد باشد.
اسرائیل در جنگ غزه دیگر کمر راست نمی کند
رئیس شورای قرارگاه راهبردی عمار خاطرنشان کرد: خط مقدم دارد جلو می رود و اسرائیل در جنگ غزه دیگر کمر راست نمی کند و همه داستان آمریکا این است که اگر اسرائیل از بین برود آمریکا نیز باید از منطقه برود و اگر این موضوع محقق شود یعنی چنگال یهود نابود شده است."
politics,"به گزارش همشهری‌آنلاین، احمد وحیدی وزیر کشور امروز (یکشنبه ۱۵ بهمن ماه) در همایش منتخبین تشکل‌های مردم نهاد در شوراهای توسعه و حمایت سراسر کشور، گفت: باید اعتراف کنیم به دلیل اینکه اقتصاد ما به موقع مردمی نشد،اقتصادمان به آن مقداری که مایل بودیم پیشرفت نکرد و این به دلیل آن بود که نقش مردم یک مقداری کمرنگ شد و لذا بعضی از تفکرات دولتی سازی سبب شدکه آن حضور همه جانبه پیدا نشود.
وی افزود: در علم و فناوری هم اگر مردم، دانشمندان و شرکت‌های دانش بنیان در میدان نبودند علم و فناوری به این میزان رشد نمی‌کرد. اگر بنا بود دستگاه‌های دولتی و رسمی متکفل امر پیشرفت دانش باشند به تنهایی نمیتوانست به سرانجام برسد.
وزیر کشور با بیان اینکه امروزه در حوزه‌های علم و دانش پیشرفت خوبی داشته‌ایم، اظهار کرد: در صنعت دفاعی که یکی از حساس ترین صنایع ما است هم با کمک شرکت هایی که همکاری میکنند در بخش دفاع که بسیار زیاد هستند باعث توسعه و پیشرفت در این حوزه شده است.
وحیدی تأکید کرد: اصل اعتقاد به مردم و مشارکت مردم در همه امور یک آموزه قطعی و جدی انقلاب و نظام است.
وی با تأکید بر اینکه در نظام اسلامی مردم، پایه و اساس همه چیز هستند، گفت: در همه فعالیت‌ها مردم نقش محوری و تعیین کننده دارند، در مسائلی همچون امنیت و دفاع که مسائل حساسی است، مردم نقش قطعی دارند یعنی در این دو مسئله مهم اگر مردم حضور، مشارکت و کمک نداشتند لذا به نتیجه نمی‌رسید.
وزیر کشور با اشاره به اینکه حضور مردم در همه مسائل پر اهمیت است، بیان کرد: هر جا که مردم حضور و مشارکت دارند مسائل به خوبی و به سرعت حل می‌شود، اگر حضور مردم و شرکت‌ها که همه مردمی هستند نبود در علم و فناوری این مقدار پیشرفت نمی کردیم، بنابراین ساختن ایران عزیز بدون یک جامعه قوی، شدنی نیست.
وحیدی ادامه داد: چند سال پیش مقام معظم رهبری استحکام ساخت درونی قدرت را مطرح فرمودند و شما وقتی به باطن این کلام مراجعه می کنید می بینید جز از طریق یک جامعه قوی صورت نمی گیرد.
وی با تأکید بر اینکه ایران قوی نیاز به یک جامعه قوی دارد، گفت: جامعه قوی نیاز به یک انسجام دارد، انسجام نیز نیاز به ارتباط دارد و ارتباط در بستر مشارکت اتفاق می افتد.
وزیر کشور عنوان کرد: مشارکت شرط ضروری یک جامعه قوی است که همه ظرفیت‌ها را بشناسد، استعداد یابی کند و متناسب با هر ظرفیتی وارد موضوعی شود که جامعه نیاز دارد.
وحیدی گفت: رتبه بندی تشکل‌ها این را برای ما به ارمغان خواهد آورد که یک مسابقه مثبت برای دستیابی به اهداف بلند بین تشکل‌ها ایجاد شود تا برای جامعه مؤثر و مفید باشد و دستیابی‌های خوبی به اهداف بلند داشته باشد.
وی با بیان اینکه مسئولیت تشکل‌های مردم نهاد برای حرکت مردمی در جهت منافع جامعه سنگین است، خاطرنشان کرد: تشکل باید برای یک هدف متعالی باشد. وزارت کشور به حرکت درآوردن این دریای بزرگ مردمی در فعالیت اجتماعی از مسیر تشکل‌های مردم نهاد را از وظایف خود می‌داند.
وزیر کشور فعالیت تشکل های مردمی را آنگاه سیاسی دانست که در قالب حمایت از یک جریان خاص وارد عمل شوند و گفت: فعالیت تشکل های مردم نهاد، یک فعالیت اجتماعی است و تشویق مردم برای حضور در انتخابات به عنوان مهم ترین واقعه کشور برای تعیین سرنوشت هم یک کار اجتماعی محسوب می‌شود.
وحیدی در پایان با بیان اینکه در انتخابات ۱۱ اسفندماه امسال، تشکل‌ها نقش مهمی در ایجاد مشارکت مردمی دارند، تصریح کرد: حرکت اجتماعی اهمیت دارد و تشکل ها باید بتوانند ظرفیت مردمی را در جهت منافع مردم و ملت به حرکت درآورند."
politics,"به گزارش همشهری آنلاین به نقل از ایسنا، هیأت دولت ۲۲ آذرماه ۱۴۰۲ سفر بدون روادید را برای اتباع حدود ۳۰ کشور مصوب کرد. اکنون معاون کنسولی وزارت امور خارجه اطلاع داده که این مصوبه برای ۲۸ کشور از ۱۵ بهمن‌ماه ۱۴۰۲ اجرا می‌شود و شهروندان عربستان، قطر، امارات، بحرین، کویت، ازبکستان، قرقیزستان، تونس، تانزانیا، موریتانی، زیمبابوه، موریس، سیشل، ژاپن، اندونزی، سنگاپور، ویتنام، کامبوج، برونئی، برزیل، مکزیک، پرو، کرواسی، صربستان، بوسنی و هرزگوین و بلاروس بدون نیاز به روادید، و صرفا با تهیه بلیت می‌توانند به ایران سفر کنند.
همچنین اتباع هندوستان درصورت ورود از مرزهای هوایی، می‌توانند بدون نیاز به روادید وارد ایران می‌شوند و برای ورود از مرزهای زمینی باید روادید دریافت کنند. شهروندان روسیه نیز در صورت سفر گروهی امکان ورود بدون ویزا به ایران را دارند.
وزارت میراث فرهنگی، گردشگری و صنایع دستی نخست، لغو یکجانبه روادید با ۶۸ کشور را پیشنهاد کرده بود، که ۲۲ آذرماه پس از تصویب طرح لغو روادید ایران با ۳۳ کشور، عزت‌الله ضرغامی ـ وزیر میراث فرهنگی، گردشگری و صنایع دستی ـ گفت: «ابتدا پیشنهاد لغو یکجانبه ویزای ایران با بیش از ۶۰ کشور با دولت مطرح شده بود، که با همکاری وزارتخانه‌های امور خارجه و اطلاعات و همه دستگاه‌های مسئول در کمیسیون سیاسی امنیتی دولت درباره آن بحث شد و من باید از رئیس و اعضای کمیسیون با ملاحظاتی که داشتند تشکر کنم.»"
politics,"به گزارش ایرنا از ""آسوشیتد پرس"", علاوه بر این، وزارت دادگستری آمریکا اتهامات جنایی علیه خریداران نفت خام ایران در چین، روسیه و سوریه اعلام کرد.
به گفته آسوشیتد پرس, مقامات آمریکایی این اقدامات را که در زمان تشدید تنش‌ها بین آمریکا و ایران انجام می‌شود، به عنوان بخشی از تلاش گسترده‌تر برای مختل کردن کمک‌های مالی به قوای نظامی ایران توصیف کردند.
کریستوفر رای، رئیس اف بی‌آی‌ در بیانیه‌ای‌ ادعا کرد: ""ایران یک تهدید دائمی برای آمریکا است و تلاش می‌کند آمریکایی‌ها رأ در داخل مرزهای ما به قتل برساند, به بیمارستان کودکان حمله سایبری می‌کند و از تروریست‌ها در سراسر جهان حمایت می‌کند. این اقدامات ایران هزینه دارد. اف‌بی‌آی‌ متعهد به اجرای تحریم‌های آمریکا علیه ایران خواهد بود. ""
مریک گارلند، دادستان کل آمریکا در بیانیه‌ای‌ ادعا کرد: «وزارت دادگستری آمریکا به استفاده از تمام اختیارات خود برای قطع تأمین مالی غیرقانونی و مقابله با فعالیت‌های مخرب ایران، که در ماه‌های اخیر آشکارتر شده است، ادامه خواهد داد. »
به گفته آسوشیتد پرس, ارزش ۵۰۰ هزار بشکه نفت خام ضبط شده ۲۵ میلیون دلار است."
politics,"به گزارش همشهری آنلاین، وزارت خارجه عربستان سعودی، شامگاه امروز (چهارشنبه)، از گفت‌وگوی تلفنی حسین امیرعبداللهیان وزیر امور خارجه جمهوری اسلامی ایران و فیصل بن فرحان همتای سعودی او خبر داد.
براساس بیانیه وزارت امور خارجه عربستان سعودی، فیصل بن فرحان امروز تماسی تلفنی از همتای ایرانی خود دریافت کرده و دو طرف در این گفت‌وگوی تلفنی به روابط دوجانبه ایران و عربستان سعودی، زمینه‌های همکاری مشترک و تحولات منطقه و جهان به‌ویژه اوضاع غزه و پیامدهای امنیتی و انسانی آن پرداخته‌اند.
بنابر اعلام وزارت امورخارجه، در این تماس تلفنی موضوع برقراری پروازهای حج عمره و سفر هیات فنی عربستان به کشورمان مورد بررسی قرار گرفت و وزیر امور خارجه کشورمان تسریع در آغاز عملیات عمره را مورد تاکید قرار داد.
همچنین طرفین با ابراز رضایت از روند مناسبات دوجانبه بر توسعه و تعمیق همکاری های دو کشور در موضوعات مورد علاقه تاکید نمودند.
طرفین با ابراز نگرانی نسبت به استمرار جنایات رژیم صهیونیستی علیه مردم مظلوم فلسطین بر لزوم پایان جنایات رژیم صهیونیستی، لغو محاصره انسانی و بازگشت آرامش به منطقه تاکید نمودند.
طرفین تحولات منطقه ای و بین المللی از جمله در غزه، کرانه و دریای سرخ را مورد بحث و بررسی قرار دادند.
امیرعبداللهیان از همتای خود جهت سفر به تهران دعوت کرد.
وزرای خارجه ایران و عربستان سعودی در حالی اوضاع غزه را مورد بحث و بررسی قرار داده‌اند که جنگ غزه وارد روز یکصد و هفدهم خود شده است.
ارتش اسرائیل از هفتم ماه اکتبر حملات ویران‌کننده‌ای را علیه نوار غزه آغاز کرده که منجر به نابودی بسیاری از زیرساخت‌های این منطقه بخصوص زیرساخت‌های بهداشتی غزه شده است.
اکثر مردم غزه به دنبال ویرانی خانه‌هایشان در این حملات آواره شده‌اند و در بیمارستان‌ها، مدارس و چادرها سکونت دارند."
politics,به گزارش همشهری آنلاین، برخی کانالهای تلگرامی از ساعتی قبل مدعی شنیده شدن صدای انفجار در اصفهان شده بودند.
politics,"به گزارش همشهری آنلاین، حسین امیرعبداللهیان وزیر امور خارجه کشورمان با انتشار تصاویری از تیم ملی فوتبال ایران در صفحه شخصی خود در فضای مجازی نوشت: آفرین به بچه‌های تیم ملی فوتبال ایران. پرچم بالاست.
بر اساس این گزارش، تیم ملی فوتبال ایران در بازی حساس مرحله یک چهارم نهایی جام ملت‌های آسیا ژاپن را با نتیجه ۲ بر یک شکست داد و راهی دور بعدی شد."
politics,"به گزارش همشهری‌آنلاین، دیوید کامرون، وزیر امورخارجه انگلیس در گفت‌وگو با روزنامه ساندی تایمز با اتهام‌پراکنی علیه ایران گفت که «بریتانیا باید صریح‌ترین پیام ممکن را مبنی بر این به ایران بفرستد که کاری که آنها از طریق نیابتی‌های خود انجام می‌دهند، غیرقابل قبول است.»
وی در ادامه به دیدار اخیر خود با حسین امیرعبداللهیان، وزیر امورخارجه ایران در حاشیه مجمع جهانی اقتصاد در داووس اشاره کرد و مدعی شد: من گفت‌وگوی صریحی با وزیر امور خارجه ایران داشتم و تاکید کردم که این گروه‌ها، نیروهای نیابتی‌ شما هستند و نمی‌توانید مسئولیت خود را در قبال آنها سلب کنید. البته شما می‌توانید ادعا کنید که آنها مقداری استقلال دارند اما شما آنها را ایجاد کردید، از آنها حمایت کردید، ‌پشتیبانی مالی کردید، به آنها اسلحه دادید و در نهایت به خاطر آنچه انجام می‌دهند، پاسخگو خواهید بود.
وی همچنین درباره برخی تلاش‌ها در اروپا برای تروریستی اعلام کردن سپاه پاسداران ایران، درخواست‌ها برای انجام این کار از سوی لندن را رد کرد و گفت: پلیس و سرویس‌های اطلاعاتی درخواستی برای انجام این کار ندارند. اگرچه روابط [با ایران] می‌تواند ناامید کننده باشد، دست کم با روابط دیپلماتیک ممکن است بتوانیم پیامی بسیار مستقیم به ایرانی‌ها برسانیم.
این اظهارات در حالی بیان می‌شود که انگلیس و آمریکا بار دیگر شامگاه شنبه حملاتی را علیه یمن به بهانه جلوگیری از ادامه حملات ارتش یمن به کشتی‌های تجاری در دریای سرخ انجام دادند.
فرماندهی مرکزی آمریکا (سنتکام) در پی انجام این حملات مدعی شد که شش فروند موشک ضد کشتی در یمن را منهدم کرده است که در مناطق تحت کنترل انصارالله قرار داشت و تهدیدی برای نیروی دریایی آمریکا بود.
منابع یمنی شب گذشته با اعلام اینکه انفجارهایی در صنعا، پایتخت یمن در نتیجه تجاوز جدید آمریکایی-انگلیسی به وقوع پیوست، تاکید کردند که این تجاوز بزرگ‌تر و گسترده‌تر از حمله‌های قبلی این دو کشور علیه یمن بوده است.
علی القحوم، یکی از اعضای دفتر سیاسی انصارالله یمن درباره حملات هوایی و تجاوز آمریکا و انگلیس به صنعا و سایر استان‌های یمن با تاکید بر اینکه «موضع ما تغییر نکرده است» گفت: اکنون حملات هوایی و تهاجم آمریکایی-انگلیسی به صنعا و سایر استان‌های یمن در تجاوزی مستمر است که متوقف نمی‌شود. این یک جنگ علنی است و آنها باید حملات و پاسخ‌های یمن را تحمل کنند، این پاسخ‌ها وجود دارند، بودند و خواهند بود و تاخیر ندارند و دست ماشه را گرفته است و بانک هدف به سرعت و بدون معطلی اجرا می‌شود.
غرب و آمریکا با انجام این حملات تلاش می‌کنند ایران را مسئول عملکرد گروه‌های مقاومت در منطقه بدانند و به همین منظور ادعاهایی را مبنی بر دخالت ایران در تصمیمات این گروه‌ها و حمایت از آنها مطرح می‌کنند.
اما ادعای وزیر خارجه انگلیس علیه ایران درحالیست که مقامات کشورمان بارها اعلام کرده‌اند که نیروهای محور مقاومت منطقه از تهران دستور نمی‌گیرند.
ناصر کنعانی، سخنگوی وزارت امورخارجه ایران به تازگی در پاسخ به این ادعاهای واهی و نخ‌نما گفت: تکرار اتهام‌های بی‌اساس به ایران، فرافکنی و نیز توطئه‌ی کسانی است که منافع خود را در کشیدن مجدد پای آمریکا به معرکه‌ای تازه در منطقه و تحریک آن در گسترش و تشدید بحران می‌بینند تا از این طریق مشکلات خود را پوشش دهند.
سخنگوی وزارت امور خارجه خاطر نشان کرد: جمهوری اسلامی ایران با تاکید مجدد بر اهمیت حفظ صلح و ثبات و امنیت در منطقه، معتقد است جنگ در غزه راه حل نبوده و پایان دادن به حملات رژیم صهیونیستی به غزه و آتش‌بس فوری، می‌تواند زمینه‌ساز بازگشت آرامش به منطقه گردد.
وی افزود: گروه‌های مقاومت در منطقه در تصمیمات و اقدامات خود از جمهوری اسلامی ایران دستور نمی‌گیرند و جمهوری اسلامی ایران در تصمیمات گروه‌های مقاومت برای نحوه‌ی حمایت از ملت فلسطین و یا دفاع از خود و مردم کشورشان در برابر هر گونه تجاوز و اشغالگری دخالتی ندارد.
سخنگوی وزارت امور خارجه کشورمان چندی پیش هم اظهارات بی‌اساس دیوید کامرون را محکوم کرد و بیان آنها را تلاشی بی‌حاصل برای توجیه جنگ افروزی‌های اخیر آمریکا و انگلیس در دریای سرخ و انحراف اذهان جهانیان از نسل‌کُشی رژیم صهیونیستی در غزه دانست.
کنعانی اظهار داشت: آنهایی که هزاره جدید را با راه انداختن جنگ‌های خونین در عراق و افغانستان شروع کرده و بدون عبرت از گذشته، اکنون شریک جنایت‌های جاری رژیم صهیونیستی علیه مردم مظلوم فلسطین در نوار غزه و کرانه غربی شده‌اند، رسواتر از آن هستند که بتوانند علیه ایران سیاه نمایی کرده و آدرس غلط بدهند.
سخنگوی وزارت امور خارجه کشورمان تصریح کرد: حمله نظامی آمریکا و انگلیس علیه یمن نقض حق حاکمیت و تمامیت ارضی یک کشور مستقل و مغایر با منشور ملل متحد و اصول حقوق بین‌الملل است و نتیجه‌ای جزء تشویق رژیم اشغالگر قدس به ارتکاب جنایات جنگی بیشتر و توسعه دامنه تنش در منطقه ندارد.
سخنگوی دستگاه دیپلماسی اقدامات خودسرانه انگلیس و آمریکا را تهدیدی علیه صلح و امنیت منطقه‌ای و بین المللی دانست و خاطر نشان کرد: اظهارات غیرمسئولانه و فرافکنانه مقامات انگلیس و آمریکا نمی‌تواند کمکی به نجات رژیم صهیونیستی از بحران‌های متراکم و مسئولیت‌های جنایات آن علیه‌ ملت مظلوم فلسطین کند لذا جمهوری اسلامی ایران تنها راه جلوگیری از تنش بیشتر و برقراری صلح و ثبات در منطقه غرب آسیا را اقدام فوری برای توقف حملات و جنایات جنگی رژیم متجاوز صهیونیستی در غزه می‌داند."
politics,"به گزارش همشهری آنلاین،محسن مهدیان؛ مدیرمسئول روزنامه همشهری نوشت :
مردم سیاسی نیستند
یکم. گفت چرا مرگ یک ملت را می خواهید؟ گفتم کجا؟ گفت همین مرگ بر آمریکا. گفتم: شعار مرگ برای سیاستمداران مکار این کشورها است نه مردم شان.
سکوت کرد. گفتم ولی آنهایی که ژست صلح می گیرند، در عمل با تحریم های اقتصادی کمرشکن سفره مردم ایران را هر روز تنگ تر کردند. دقت دارید دیگر؛ علیه مردم ایران و نه حکومت.

علم سیاسی نیست
دوم. برخی ژست بی‌طرفانه برای علم می گیرند و معتقدند ساحت علم از زدوخورد های سیاسی به‌دور است. اما همین جریان پرمدعا وقتی ایران به توان تولید واکسن کرونا در بین 6 کشور اول دنیا رسید، هرچه در چنته داشتند به‌کار بستند تا مدار تولید متوقف شود؛ از جمله جلوگیری از ورود مواد اولیه؛ این یک نمونه و نمی از یمی است.

درمان، سیاسی نیست
سوم. گفتند بهداشت و درمان خارج از سیاست است اما ارسال داروی بیماران سرطانی و برخی بیمارهای صعب العلاج مثل بیماری پروانه ای را ممنوع کردند. در غزه نیز بیمارستان ها را زیر بار موشک بردند. باقی فهرست ها باخودتان.

خبر، سیاسی نیست
چهارم. یک عمر دروغی شاخدار به‌نام رسانه بی طرف را به خورد مخاطب دادند. اما امروز همین شعار مبتذل و مضحک را هم دیگر جرئت ندارند تکرار کنند.
و حالا حتی یک خبر بدون جهت گیری های سیاسی علیه ایران منتشر نمی‌کنند. اینکه نوشتم حتی یک خبر، بدون هرگونه اغراقی است.

هنر، سیاسی نیست
پنجم. گفتند هنر برای هنر؛ اما ضعیف ترین و بی خاصیت ترین فیلم ها را صرفا به‌خاطر ضدایرانی بودن، در جشنواره های غربی جایزه دادند و سردست گرفتند و از آن‌سو هالیوود را مرکز سفید شویی امپریالیسم سرمایه داری قرار دادند.

ورزش سیاسی نیست
ششم. گفتند ورزش جای سیاست نیست اما زنان قهرمان المپیک را به‌خاطر حجاب سانسور کردند و فوتبالیست‌های ایرانی را به‌خاطر همراهی‌نکردن با ضدانقلاب به تمسخر گرفتند. موارد بسیار است؛ اما یک نمونه همین بازی ایران و ژاپن. قبل از شروع بازی و حتی بعد از گل اول ژاپن، شروع به تحقیر ملت ایران کردند و البته بعد از شکست ژاپن خفه‌خون و منفعلانه به سکوت رفتند.

حرف آخر؛
سیاست مردم ما غیر از انسانیت شان نیست. آنچه حقه بازی و بندبازی است که اسمش روی خودش است و سیاست نیست؛ سیاست مردم ایران هویت شان است، حیثیت‌شان است؛ چون کرامت نفس دارند ، ظلم ستیز هستند و مدافع مظلوم و عدالتخواه و آزادی‌گرا و استقلال طلب. با همین الگو همه شؤون زندگی شان سیاسی است.
فوتبال ورزش است؛ برد و باخت دارد؛ اما ملت ایران با غیرت و استقامت و تلاش، مکر دشمن در تقابل و ضدایرانی کردن علم و هنر و ورزش و غیره را به خودشان برمی‌گردانند و البته در این مسیر و با این نیت، ببرند یا ببازند پیروزند. فوتبال سیاسی یعنی همین؛ فوتبال به مثابه مبارزه."
politics,"به گزارش همشهری آنلاین ، هشتمین جلسه دادگاه رسیدگی به اتهامات اعضای سازمان مجاهدین (منافقین) روز سه‌شنبه ۱۰ بهمن ماه در شعبه یازدهم دادگاه کیفری یک استان تهران در دونوبت صبح و بعدازظهر به صورت علنی برگزار شد. در همین زمینه برخی از فعالیت‌های گروهک تروریستی منافقین یا همان داعشی‌های دهه ۶۰ را مرور می‌کنیم.
مسعود خدابنده با نام مستعار «رسول» که از سال‌های پیش از انقلاب سمپات مجاهدین خلق بود، تا سال ۱۳۷۵ که از منافقین جدا شد، توانسته بود که تمام رده‌های این سازمان را طی کند و به نزدیکترین عنصر به مسعود و مریم رجوی تبدیل شود. او به خاطر دو دهه حضور در جمع مجاهدین خلق، خاطرات و ناگفته‌های بسیاری درباره منافقین دارد. وی می‌گوید: «بعد از پیروزی انقلاب، عضویتم در سازمان تثبیت شد. وقتی مسعود رجوی و ابوالحسن بنی‌صدر به فرانسه رفتند، من نیز عازم پاریس شدم. بعدها عضو شورای مرکزی سازمان مجاهدین خلق، عضو شورای ملی مقاومت و یکی از فرماندهان ارتش آزادی‌بخش شدم و مسئولیت تیم حفاظت از مسعود و مریم رجوی هم برعهده من گذاشته شد. من در سال ۱۳۷۵ با تصمیم خودم از سازمان جدا شدم.
مسلم بود که آن‌ها تمایل داشتند ایران با قطعنامه مخالفت کند. چراکه پذیرش قطعنامه از سوی ایران طبعا دست غرب و ایضا خود صدام را می‌بست.
در سال ۱۳۶۶ مسائل مختلفی رخ داد که یکی از مهم‌ترین وقایع کشتار حجاج در مراسم حج آن سال بود. از آن تاریخ یعنی ۹ مرداد ۶۶ تا سال ۱۳۶۷ که ایران قطعنامه ۵۹۸ را پذیرفت، سناریوهای مختلفی علیه جمهوری اسلامی اجرا شد که همگی در یک ‌راستا بود. دشمنان ایران به سردمداری آمریکا نتوانستند طی جنگ تحمیلی هشت‌ساله ایران را تجزیه کنند. با این‌حال سناریوی مورد علاقه غرب «عدم قبول قطعنامه از طرف ایران» یا «درگیری در نقاطی دیگر» بود که هم جنگ را ادامه می‌داد (که شکست را توجیه می‌کرد) و هم مشروعیت را از ایران می‌گرفت.
حالت دوم قبول قطعنامه بود که در این حالت دست غرب به ‌شدت بسته شده و تنها راه‌حل‌هایی که باقی می‌ماند استفاده از سازمان مجاهدین خلق، قتل حجاج یا حمله به هواپیمای مسافربری بود تا از این‌ طریق ایران را درگیر نگه دارند. غافل از این ‌که در این مقطع ایران دست غرب را خوانده بود و واکنش سریع از خود بروز نداد.
در سوی دیگر، رابطه مسعود رجوی با عربستان همیشه بر دو پایه بوده است؛ یکی این‌ که مسائل استراتژیک‌تر مالی بررسی شوند. کانال ارتباط مالی از سرویس‌های غربی با واسطه عربستان میسر بود و دیگری تشویق رجوی و دلگرم نگه‌داشتن او به‌ منظور بهره ‌گیری در موقعیت مناسب بود.
در اواخر سال ۶۶ صدام با استفاده از سلاح شیمیایی، فاجعه حلبچه را رقم زد. در تیرماه همان سال مسئله قطعنامه شورای امنیت مطرح شد که البته ایران آن را تیر ۶۷ امضاء کرد. در هر حال وضعیت منطقه به‌هم ریخته و آتش در زیر خاکستر همچنان شعله‌ور بود. طبیعتا اجازه حمله «فروغ جاویدان» از عراق به ایران نمی‌توانست بدون توافق سرویس‌های غربی از طریق استخبارات عربستان باشد. این موضوع حتما نیاز به ملاقات حضوری داشت. مسئله ائتلاف غربی- عربی در آن برهه این بود که اگر ایران قطعنامه را بپذیرد چه‌ باید کرد؟ و اگر ایران با این قطعنامه موافقت نکند گام بعدی چیست؟
مجاهدین خلق در بزنگاه‌های مختلف به‌عنوان ابزار، از سوی دشمنان جمهوری اسلامی استفاده شده‌اند.
مسلم بود که آن‌ها تمایل داشتند ایران با قطعنامه مخالفت کند. چراکه پذیرش قطعنامه از سوی ایران طبعا دست غرب و ایضا خود صدام را می‌بست. در این صورت یکی از برگ‌های برنده دشمنان جمهوری اسلامی، سازمان مجاهدین خلق بود. طراحی نقشه‌های مختلف در این راستا در آن برهه تاریخی نیاز به دیدار رودررو داشت. از این ‌رو مسعود رجوی که محتاج پشتیبانی قوی‌تری نسبت به صدام بود، چشم به ریاض دوخت.
نکته دیگر که پیوند رجوی و عربستان را مستحکم‌تر کرد، مسئله «عدم اعتماد غرب به صدام» بود. در آن هنگام، عربستان و کویت میزان پرداختی‌های خود به عراق برای جنگ با ایران را کاهش دادند و در عوض بخش اعظمی از آن پول‌ها را مستقیما به جیب رجوی واریز کردند.
مجاهدین خلق در بزنگاه‌های مختلف به‌عنوان ابزار، از سوی دشمنان جمهوری اسلامی استفاده شده‌اند. ماجرای جلسه مهم در عربستان قبل از عملیات فروغ جاویدان نیز در همین راستا بود. آن‌ها این نقش را امروز نیز در سناریوی «فشار حداکثری» علیه ایران، با تعلیمات و پشتیبانی شبکه‌های اجتماعی و با پول عربستان ایفا می‌کنند.
طرح‌های مختلف غرب علیه جمهوری اسلامی طی سال‌ها اجرا شده است که در برخی از این طرح‌ها، از سازمان مجاهدین خلق هم به‌عنوان ابزار استفاده شده است. هدف قراردادن هواپیمای ایران‌ایر بر فراز خلیج فارس، کشتار حجاج ایرانی در مکه و حتی راه‌اندازی عملیات فروغ‌جاویدان همه و همه با این هدف که ایران را در یک جنگ تمام‌عیار نگه دارند صورت گرفت، اما ایران آنقدر هشیار بود که نقشه‌ها و توطئه‌های دشمنان خود را خنثی کند. در تمام این سال‌ها صبر راهبردی جمهوری اسلامی ایران در رویارویی با غرب نه تنها منجر به افزایش قدرت بازدارندگی شده بلکه حضور امریکا در منطقه غرب آسیا را هم با چالش جدی مواجه کرده، تا جایی که امروز خروج نیروهای امریکایی از منطقه را طرح‌ریزی و پیگیری می‌کند.»"
politics,"به گزارش همشهری آنلاین، عملیات اخیر نیروهای مقاومت عراق به پایگاه آمریکایی موسوم به برج ۲۲ در اردن، پیام بزرگی را به آمریکا مخابره کرد؛ پیامی با این مضمون که جهان پساطوفان‌الاقصی با جهان سابق، تفاوت دارد و مسلما در چنین نظمی، تعابیری چون هژمون و ابرقدرت، رنگ خواهد باخت. با این حال پس از این عملیات، برخی از مقامات آمریکایی از قطعیت پاسخ ایالات متحده خبر دادند. جمهوری‌خواهان هم در چنین شرایطی سعی داشتند تا با فشار به دولت دموکرات مستقر، بایدن را مجبور به دادن پاسخی دفعی، شدید و مستقیم علیه ایران کنند. اما همانطور که گفته شد، نظم جدید پساطوفان‌الاقصی به گونه‌ای نیست که ایالات متحده آمریکا به عنوان ابرقدرت جهانی بتواند آنچه که در عراق و افغانستان و ویتنام رقم زد، دوباره تکرار کند. شرایط ایالات متحده در خاورمیانه، موقعیت ایران و ابرچالش‌های درگیری مستقیم با آن، رقابت با چین و روسیه و انتخابات پیش روی آمریکا از دیگر مواردی است که وقوع چنین امری در سطح گسترده را منتفی خواهد کرد.
روز یکشنبه هشتم بهمن ماه ۱۴۰۲- فرماندهی مرکزی آمریکا در منطقه خاورمیانه موسوم به سنتکام اعلام کرد که در یک حمله پهپادی شبانه به پایگاه کوچک آمریکایی در اردن، سه سرباز ارتش آمریکا کشته و ۲۵ نفر از نیروهای نظامی آن زخمی شدند.
پس از چندی، سنتکام که شمار نیروهای آمریکایی زخمی شده را ابتدا ۲۵ نفر اعلام کرده بود، در بیانیه دیگری آن را ۳۴ نفر اعلام کرد و گفت: هشت تن از مجروحان برای معالجه بیشتر به خارج از اردن منتقل شدند. همچنین گفته می‌شود که پایگاه کوچک آمریکا موسوم به برج ۲۲ (که اطلاعات محدودی هم درمورد آن وجود دارد)، از موقعیت راهبردی مهمی برخوردار بوده است. این پایگاه در شمال شرقی‌ترین نقطه اردن، جایی که مرزهای این کشور با سوریه و عراق تلاقی دارد، واقع شده است. برج ۲۲ در نزدیکی پایگاه التنف که در آن سوی مرز سوریه واقع شده است، قرار دارد و گفته می‌شود ۳۵۰ نظامی آمریکایی برای پشتیبانی لجستیک در آن مستقر هستند.
اتفاق مذکور و حمله پهپادی به نیروهای آمریکایی در شمال شرقی اردن باعث شد تا کاخ سفید بلافاصله تشکیل جلسه داده و جو بایدن و کامالا هریس، معاون رئیس جمهور آمریکا توسط تیم امنیت ملی کاخ سفید از آخرین تحولات پیرامون این حمله پهپادی به پایگاه آمریکایی مطلع شوند.
پس از همه این‌ها، جو بایدن در بیانیه‌ای اعلام کرد که همه افراد مسئول [در این حادثه] را در زمان و به روشی که خودمان انتخاب می‌کنیم، مورد بازخواست قرار خواهیم داد.
او همچنین پیرامون همین مسئله، روز یکشنبه در کارزار انتخاباتی کارولینای جنوبی طی سخنانی تاکید کرد: دیشب روز سختی در خاورمیانه داشتیم و به آن پاسخ خواهیم داد.
علاوه بر بایدن، کامالا هریس، معاون رئیس جمهور آمریکا نیز در صفحه اجتماعی خود بر قطعی بودن پاسخ آمریکا صحه گذاشت و گفت: ما همه کسانی را که مسئول هستند پاسخگو خواهیم کرد.
گفتنی است مقاومت اسلامی عراق بلافاصله پس از عملیات و در همان شب، با صدور بیانیه‌ای مسوولیت حمله به نیروهای آمریکایی در اردن را برعهده گرفت.
جملگی این موارد باعث شد تا نهایتا پیرامون نوع پاسخ و نقطه هدف انتقامی آمریکا نسبت به کشته‌شدن سربازانش، گمانه‌زنی‌های متعددی صورت گرفته و بعضا برخی از رسانه‌ها با توجه به اظهارات جنگ‌طلبانه چند تن از سناتورهای جمهوری‌خواه، هدف آمریکا برای پاسخ و انتقام را، ایران قلمداد کنند.
لیندسی گراهام، سناتور کاورلینای جنوبی، با اظهار اینکه سیاست دولت جو بایدن برای بازدارندگی در قبال ایران شکست خورده است، تاکید کرد: «همین الان به ایران حمله کنید، و آن‌ها را محکم بکوبید».
همچنین تام کاتن، سناتور آرکانزاس، نیز در بیانیه‌ای گفت: «بایدن سال‌ها با تحمل حملات به نیروهای ما، دادن رشوه‌های چند میلیارد دلاری، و مماشات بی‌پایان، ایران را جسور کرده است. او سربازان ما را در معرض خطر قرار داد، و اکنون سه نفر کشته و ده‌ها تن زخمی شده‌اند. تنها پاسخ به این حملات باید انتقام نظامی علیه نیروهای نیابتی ایران، چه در خود ایران و چه در سراسر خاورمیانه باشد».
میچ مک‌کانل، رهبر جمهوری‌خواهان مجلس سنای آمریکا نیز خواستار اقدام قاطع دولت بایدن شد و گفت: «هزینه کوتاهی کردن در بازدارندگی در برابر دشمنان آمریکا دوباره در زندگی آمریکایی‌ها به آزمایش گذاشته شد. ما نمی‌توانیم به این تجاوز خشونت‌آمیز با تردید و کج‌دار و مریز پاسخ دهیم… اکنون تمام جهان به دنبال نشانه‌ای هستند که رئیس‌جمهور بالاخره آماده است تا از قدرت آمریکا استفاده کرده و ایران را مجبور به تغییر رفتار کند یا نه. دشمنان ما جسور شده‌اند».
جمهوری‌خواهان با چنین اظهاراتی در پی این امر خواهند بود تا دولت بایدن را در یک دوراهی سخت قرار داده و از بحران بوجودآمده، نهایت استفاده را برای بهره‌برداری حزبی خود به کار بگیرند. در شرایط بوجود آمده، یا بایدن مجبور به اعلام جنگ علیه ایران خواهد شد که این به مثابه بزرگترین پیروزی برای جمهوری‌خواهان بوده و ابرچالشی مهارنشدنی برای دولت بایدن ایجاد خواهد کرد؛ یا در صورت‌عدم پاسخ دولت بایدن در این معادله (که جمهوری‌خواهان ایران را عامل اصلی می‌پندارند)، وی را ترسو و بزدل خطاب کرده و به مانند اظهارات اخیرشان، سیاست بازدارندگی دولت وی را مورد عتاب قرار خواهند داد.
در همین راستا ست مولتون، نماینده دموکرات ماساچوست در مجلس نمایندگان آمریکا، ضمن اعلام مخالفت خود با درخواست‌های جمهوری‌خواهان مبنی بر اعلام جنگ آمریکا علیه ایران گفت: «خطاب به آن جوجه شاهین‌ها (جنگ‌طلب‌ها) که خواستار درگیری با ایران هستند، شما با این کار در زمین دشمن بازی می‌کنید و دوست دارم ببینم شما پسران و دخترانتان را برای جنگ می‌فرستید؟ ما دشمنان زیادی در جهان داریم که می‌خواهند ما را در جنگ دیگری در خاورمیانه گرفتار کنند».
آنچه که باید مورد توجه قرار بگیرد این است که اظهارات جمهوری‌خواهان افراطی مبنی بر فشار به دولت بایدن پیرامون جنگ، جز بهره‌برداری حزبی، هدف دیگری را مد نظر نخواهد داشت؛ چرا که در دوران ریاست جمهوری ترامپ و پس از حمله موشکی مستقیم ایران به پایگاه آمریکایی عین‌الاسد، هیچ اقدام نظامی موثری که اکنون جمهوری‌خواهان آن را از بایدن طلب می‌کنند، نه در خاک ایران و نه در خاورمیانه توسط آمریکا صورت نگرفت و آن‌ها برای حفظ جان سربازانشان هیچ قدمی برنداشتند.
اکنون دولت بایدن نیز به این امر اذعان دارد که نباید نه علیه ایران و نه هیچ‌یک از کشورهای منطقه، اعلام جنگ کرده و به مانند سالیان اخیر و شکستی که در عراق و افغانستان متحمل شدند، تجربه را تکرار کنند. آن‌ها با درک این واقعیت که جهان پساطوفان‌الاقصی با گذشته متفاوت است، در پی این امر هستند که از تصمیم هیجانی دوری کرده و چالش جدید و بزرگی را برای خود ایجاد نکنند.
نقشه پایگاه آمریکایی در اردن
جان کربی، سخنگوی شورای امنیت ملی کاخ سفید در مصاحبه با سی‌ان‌ان گفت: «آمریکا به دنبال جنگ با ایران نیست و خواستار جلوگیری از درگیری‌های گسترده‌تر در خاورمیانه است. در واقع هر اقدامی که رئیس‌جمهور انجام داده به این منظور طراحی شده که از تنش‌ها بکاهد و درگیری‌ها را پایین بیاورد».
همچنین سابرینا سینگ، معاون سخنگوی وزارت دفاع آمریکا روز دوشنبه در نشست خبری پنتاگون اظهار داشت: «ما مطمئنا به دنبال جنگ نیستیم و معتقدیم ایران نیز به دنبال جنگ نیست».
چارلز براون، رئیس ستاد مشترک ارتش آمریکا نیز سخنانی با همین مضمون پیرامون‌عدم تمایل ایالات متحده به جنگ را مطرح کرد و تصریح کرد: «آمریکا به دنبال جنگ با ایران نیست؛ هدف ما بازدارندگی و در عین حال محافظت از نیروهای آمریکایی است نه ورود به یک درگیری گسترده و جنگ تمام‌عیار».
مسلما اظهارات اینچنینی مقامات ارشد آمریکا نشان از این امر دارد که ایالات متحده در چنین مختصاتی اصلا توان ورود مستقیم و درگیر شدن در جنگی دیگر را نخواهد داشت و منطقی است که از وقوع چنین امری نیز جلوگیری کند. ایجاد یک بحران جدید آن هم در شرایطی که آمریکا همچنان در جنگ اوکراین گرفتار بوده و هیچ راه گریزی هم در پیش پای خود نمی‌بیند، عقلانی نیست و مقامات دولت بایدن هم تمام سعی خود را به کار بسته تا این مسئله دامن‌گیرش نشود.
همچنین همانطور که اشاره شد، آمریکا در با حمله به افغانستان و عراق، خطای تاریخی بزرگی را مرتکب شد که تا سال‌های سال ترکش‌های آن دامن‌گیر دولت‌های مختلف این کشور بود و نهایتا به خروج کامل آن‌ها از افغانستان و آمادگی برای بیرون رفتن از عراق، منتهی شد.
مایکل هرش در مقاله‌ای با عنوان «درس عبرتی که از جنگ عراق گرفته نشد»، تصریح می‌کند که پیامدهای جنگ عراق به طور چشمگیری موقعیت آمریکا را در خاورمیانه تضعیف کرد.
این تحلیلگر آمریکایی در ادامه مقاله افزود: «فاجعه افغانستان و خروج آمریکا از این کشور هم به ارائه تصویر دردناکی از ضعف نظامی آمریکا تبدیل شد. دردسری که ضعف نظامی واشنگتن را برملا کرد و به بقیه کشورهای جهان این درس را داد که چگونه با کشوری که تا پیش از این ابرقدرت محسوب می‌شد، می‌توان مقابله کرد».
تعمیم این مسئله به شرایط فعلی و موقعیتی که آمریکا در آن گرفتار شده است، مسلما از خطای محاسباتی ایالات متحده برای تصمیم‌گیری جلوگیری خواهد کرد.
مسئله‌ی مهم دیگر این است که در عصر رقابت تنگاتنگ آمریکا با چین (و روسیه)، وقوع جنگی جدید، اثرات منفی پرشماری برای ایالات متحده در این روند رقابت استراتژیک به همراه داشته و آن را در این رقابت، فرسنگ‌ها به عقب خواهد انداخت. تحقق این امر مسلما در مشروعیت تصمیم‌گیری آمریکا و هژمون بین‌المللی‌ش تاثیرگذار بوده و در تضعیف آن نقشی جدی ایفا خواهد کرد.
نکته‌ی دیگری که برخی از کارشناسان آمریکایی به آن اعتقاد دارند این است که موضع سخت نظامی نسبت به ایران، در تسریع حرکت هسته‌ای آن به شدت موثر بوده و این چیزی نیست که آمریکا بتواند از آن چشم‌پوشی کند.
همچنین باید دوباره به این نکته اشاره کرد که پاسخ دفعی و شدید آمریکا، منجر به افزایش سطح درگیری در منطقه شده و تمام توافقات احتمالی برای پایان جنگ غزه را نیز به حاشیه خواهدبرد. در چنین شرایطی نیروهای یمنی اقدامات خود در دریای سرخ را ادامه خواهند داد، نیروهای مقاومت در سوریه و عراق (که مسئولیت حمله اخیر به برج ۲۲ آمریکایی واقع در اردن را به عهده گرفتند) علیه نیروهای متجاوز آمریکایی و اسرائیلی عملیات خود را تمدید خواهند کرد، حزب‌اللّه لبنان در شمال سرزمین‌های اشغالی اسرائیل را مورد فشار جدی قرار خواهد داد و نیروهای مقاومت فلسطین هم در مسیر رسیدن به اهداف خود، چالش‌های بزرگتری برای نتانیاهو و دولتش ایجاد خواهند کرد.
این مسئله که استمرار آن منجر به پای نهادن آمریکا در چنین گرداب بزرگی خواهد شد، چیزی است که دولت بایدن از آن گریزان خواهد بود؛ چرا که به یکباره همه‌چیز از جمله احتمال پیروزی بایدن در انتخابات این کشور را از بین برده و چهره‌ی شکست‌خورده او را برجسته می‌کند. پس با این اوصاف آمریکا از دادن پاسخ دفعی و شدیدی که جمهوری‌خواهان از وی مطالبه می‌کنند، دوری کرده و خود را با چالشی که در امتدادش صدها چالش دیگر به همراه خواهد داشت، درگیر نمی‌کند.
این نکته را هم باید مورد توجه قرار داد که مقاومت در تلاش است تا برای حمایت از فلسطین در برابر رژیم صهیونیستی و اخراج متجاوزان آمریکایی از کشورشان، فشار را روز به روز افزایش داده و با ضربه‌ای کاری، پیام جدی خود را به آمریکا منتقل کند؛ پیامی که ضعف و شکنندگی آمریکایی‌ها را هم عیان خواهد ساخت.
مقاومت اسلامی عراق نیز در همین راستا با حمایت از مردم فلسطین و همچنین وادارکردن آمریکا به تمکین از جدول زمانی برای خروج از عراق، این کار را انجام داد و هم‌سو با سایر ارکان مقاومت در لبنان و سوریه و یمن و فلسطین، بر عزم راسخ خود در این تقابل صحه گذاشت."
politics,"به گزارش همشهری آنلاین، «هانس گروندبرگ» نماینده ویژه دبیر کل سازمان ملل متحد در امور یمن در جریان سفر به تهران با امیرعبداللهیان وزیر امور خارجه کشورمان دیدار کرد.
طرفین در این دیدار در خصوص آخرین تحولات منطقه با تمرکز بر موضوع یمن گفتگو کردند.
وزیر امور خارجه کشورمان در این دیدار تاکید کرد که رویکرد نظامی دولت آمریکا و به خصوص حملات نظامی آمریکا و انگلیس علیه یمن و قرار دادن مجدد نام انصارالله در فهرست تروریستی ایالات متحده، شرایط را پیچیده‌تر و راه حل سیاسی را با مشکل مواجه کرده است.
رئیس دستگاه دیپلماسی همچنین با محکوم کردن تجاوزات اخیر آمریکا به اهدافی در سوریه و عراق، آن را ناشی از تداوم رویکرد اشتباه و ناکام این کشور برای حل و فصل مسائل با توسل به زور و نظامی گری دانست.
دکتر امیرعبداللهیان با اشاره به تداوم حمایت کشورمان از برقراری صلح و امنیت پایدار در یمن، تاکید کرد تلاش‌ها در جهت برقراری ثبات و امنیت در سراسر منطقه، به نفع همه کشورهای منطقه خواهد بود.
نماینده ویژه دبیرکل سازمان ملل در امور یمن نیز در ابتدای این دیدار، مراتب تسلیت مجدد خود را به دکتر امیرعبداللهیان و خانواده شهدای حادثه تروریستی در حاشیه مراسم سالگرد بزرگداشت شهید سلیمانی در کرمان ابراز داشت.
هانس گروندبرگ با تقدیر از موضع و اهتمام جمهوری اسلامی ایران به ثبات و امنیت در منطقه به خصوص یمن، گزارشی از اقدامات سازمان ملل متحد در خصوص ایجاد صلح و آرامش در یمن و کاهش تنش‌ها در داخل این کشور ارائه کرد و ضرورت حل و فصل ریشه‌ای بحران‌های منطقه با استفاده از ظرفیت‌های درون منطقه‌ای را مورد تاکید قرار داد."
politics,"به گزارش همشهری‌آنلاین، «احمد عوض بن مبارک» وزیر امور خارجه دولت مورد حمایت عربستان در یمن در گفت‌وگویی با مطرح کردن اظهاراتی علیه نقش ایران در منطقه مدعی شد که آمریکا و اتحادیه اروپا درعوض فشار آوردن به ایران برای آنچه متوقف کردن حمایت از انصارالله یمن خواند، انرژی دیپلماتیک خود را صرف همراهی کردن ایران برای رسیدن به توافقی هسته‌ای کرده و هشدارهای مکرر درباره خطرات انصارالله یمن برای امنیت جهانی را نادیده گرفتند که به ادعای او تحت حمایت ایران است.
در مدت اخیر، فعالیت گروه‌های یمنی محور مقاومت(انصارالله) در پی در گرفتن جنگ غزه و پاسخ آن‌ها به جنایات جنگی رژیم صهیونیستی علیه فلسطینیان نوار غزه، به واسطه حملاتشان به کشتی‌های مرتبط با این رژیم و متحدان آن در دریای سرخ، خلیج عدن و تنگه باب‌المندب مورد بحث قرار گرفته و بهانه‌ای نیز برای حملات متجاوزانه آمریکا و انگلیس به یمن شد.
غرب مدعی حمایت نظامی و مالی ایران از نیروهای مقاومت منطقه، از جمله انصارالله یمن و کنترل اقدامات آن‌ها است. این در حالی است که ایران بارها این ادعا را رد کرده و اقدامات نیروهای مقاومت منطقه را صلاحدید خود آن‌ها و تصمیماتی مستقل تلقی کرده است.
دستگاه دیپلماسی ایران نیز در موضعی رسمی اعلام کرد که «گروه‌های مقاومت در منطقه در تصمیمات و اقدامات خود از جمهوری اسلامی ایران دستور نمی‌گیرند و جمهوری اسلامی ایران ضمن اینکه از توسعه درگیری در منطقه استقبال نمی‌کند، در تصمیمات گروه‌های مقاومت برای نحوه‌ی حمایت از ملت فلسطین و یا دفاع از خود و مردم کشورشان در برابر هر گونه تجاوز و اشغالگری دخالتی ندارد».
بن مبارک در این گفت‌وگو با ادعای این که سال‌ها نشانه‌های هشداردهنده‌ای مبنی بر تشکیل نیروهای نیابتی «خطرناک‌تر و مجهز به پهپاد و موشک‌های بالستیک» از سوی ایران وجود داشته است، گفت: ما مدت زیادی است که به این موضوع اشاره می‌کنیم. حوثی‌ها(انصارالله یمن) متوقف نخواهند شد. حوثی‌ها یک ایدئولوژی دارند، یک پروژه دارند. ایران یک پروژه در منطقه دارد و متاسفانه بقیه پاسخی به آن نمی‌دهند.
او در ادامه با گفتن این که دیپلماسی غربی در قبال ایران قرار بود بر سه مورد متمرکز باشد؛ برنامه هسته‌ای، حمایت ایران از نیروهای نیابتی منطقه و برنامه موشک‌های بالستیک آن، مدعی شد که توجه بیش از حد به مورد اول و غافل شدن از دو مورد بعدی به معنای آن است که غرب در حال حاضر با دشمنی در یمن مواجه است که به خوبی توسط ایران مسلح و تجهیز شده است.
این اظهارات بن مبارک در حالی مطرح می‌شود که ایران پیشتر درباره ادعای حمایت نظامی و مالی ایران از نیروهای مقاومت منطقه اعلام کرده بود که تکرار اتهام بی‌اساس به ایران، فرافکنی و نیز توطئه‌ی کسانی است که منافع خود را در کشیدن مجدد پای آمریکا به معرکه‌ای تازه در منطقه و تحریک آن در گسترش و تشدید بحران می‌بینند تا از این طریق مشکلات خود را پوشش دهند.
او در ادامه با گفتن این که حملات پهپهادی انصارالله صادرات نفت یمن را در اکتبر ۲۰۲۲ متوقف کرد، مدعی شد: اولین باری که اتحادیه اروپا درباره پهپادهای شاهد ایران از اتحادیه حرف زد، در اوکراین استفاده می‌شدند. اما پیش از آن، ما سال‌ها می‌گفتیم که ایران در حال عرضه(تسلیحات) به حوثی‌ها است و پهپادها به مردم یمن حمله می‌کنند. هیچ کسی باورش نمی‌شد.
ادعای عرضه پهپادهای ایرانی به روسیه برای استفاده در جنگ اوکراین که در ابتدا از سوی دولت آمریکا مطرح شد و متحدان اروپایی‌اش نیز بر آن صحه گذاشتند از سوی تهران و مسکو رد شده است. تهران همکاری‌های نظامی با روسیه را بی‌ارتباط با جنگ اوکراین و در چارچوب روابط دفاع دو کشور دانسته است. مسکو نیز گفته بر خلاف اوکراین که به کمک‌های نظامی متحدانش در جنگ متکی است، از صنایع نظامی داخلی برای پیش‌برد اقدامات نظامی‌اش در جنگ با اوکراین بهره می‌برد.
وزیر امور خارجه یمن در بخش دیگری از این گفت‌وگو مدعی شد که «شکی نیست» ایران در حال افزایش کنترل و نفوذ خود در درگیری‌های یمن است و تاکید کرد که اعضای نیروهای قدس سپاه پاسداران ایران به خط ساحلی یمن اعزام شده‌اند.
او همچنین مدعی شد که «ایران در تنگه‌های هرمز و باب‌المندب حضور دارد که ۱۵ درصد از تجارت بین‌المللی را کنترل می‌کند. آن‌ها دیگر به سلاح اتمی نیازی ندارند. این موضوع بسیار خطرناک است.»
شورای ریاستی یمن فروردین ۱۴۰۱ به عنوان دولت دست نشانده ائتلاف سعودی جایگزین دولت مستعفی یمن به ریاست عبد ربه منصور هادی شد تا به گفته کارشناسان با متحد کردن قبایل مختلف در راستای تحقق اهداف غربی - صهیونیستی در یمن به مقابله با جنبش انصارالله بپردازد."
politics,به گزارش همشهری‌آنلاین این در حالی است که سنتکام مدعی شده است اهدافی در سوریه که وابسته به سپاه قدس ایران یا نیروهای تحت حمایت ایران را هدف قرار داده است.
politics,"به گزارش همشهری‌آنلاین، الجزیره نوشت: گزارش ها حاکی از آن است که ایالات متحده طرح حمله به اهداف مرتبط با ایران در عراق و سوریه را به تلافی کشته شدن سه سرباز خود تایید کرده است. شبکه خبری سی‌بی‌اس آمریکا گزارش داد که کاخ سفید هدف قرار دادن پرسنل و تأسیسات ایرانی در داخل دو کشور را در پاسخ به حمله پهپادی روز یکشنبه به پایگاه برج ۲۲ در نزدیکی مرز سوریه و اردن تأیید کرده است.
این شبکه جزئیات بیشتری ارائه نکرد اما به نقل از مقامات آمریکایی که نامشان فاش نشد، گفت که آب و هوا عامل مهمی در زمان حملات خواهد بود زیرا ظاهرا واشنگتن خواهان دید بهتر برای جلوگیری از هدف قرار دادن غیرنظامیان است.
این درحالی است که ایران هرگونه دخالت در حملات چند روز پیش به پایگاه برج ۲۲ را رد کرده است."
politics,"به گزارش همشهری‌آنلاین، سید ابراهیم رئیسی صبح جمعه در روز دوم سفر استانی دولت مردمی به استان هرمزگان با حضور در منطقه یکم دریایی صاحب الزمان در بندرعباس، از نمایشگاه راهیان پیشرفت نیروی دریایی سپاه پاسداران انقلاب اسلامی بازدید کرد.
رئیس جمهور در این نمایشگاه از آخرین دستاوردها و توانمندی‌های فنآورانه و دانش‌بنیان نیروی دریای سپاه از جمله شناورهای تندرو و موشک‌انداز نسل جدید نیروی دریایی سپاه، موشک‌های دریایی با بردهای بیش از ۷۵۰ کیلومتر، پهپادهای دریایی برد بلند موشک‌انداز، بمب‌افکن، شناسایی و انهدامی، سامانه‌های راداری و جنگ الکترونیک و زیر سطحی‌های هوشمند و مدیریت‌پذیر از راه دور بازدید کرد.
رئیسی همچنین از شناور پیشرفته و کاملا ایرانی شهید سلیمانی و شناور شهید ابومهدی المهندس که به تازگی به نیروی دریایی سپاه الحاق شد، نیز بازدید کرد.
رئیس جمهور در جریان بازدید از نمایشگاه راهیان پیشرفت نیروی دریایی سپاه پاسداران در سخنان کوتاهی با بیان اینکه پیام این نمایشگاه برای مردم عزیز ما، ما می‌توانیم و برای دشمن این است که شما هرگز نخواهید توانست، تصریح کرد: آنچه ما در این سال‌ها از دشمن دیدیم این است که هر کاری علیه کشور ما از دست آن‌ها بربیاید، انجام می‌دهند.
رئیسی افزود: امروز دشمن توانایی ندارد علیه ما کاری انجام دهد، چون می‌داند که نیروهای ما، قدرتمند و توانمند هستند. امروز توانایی نظامی، علمی و فنآوری برای کشور ایجاد شده است."
politics,به گزارش همشهری آنلاین، یکی از مستشاران نظامی سپاه پاسداران در سوریه به نام سعید علیدادی در پی حمله بامداد امروز رژیم صهیونیستی به جنوب دمشق، به شهادت رسید.
politics,"به گزارش همشهری آنلاین، علی بهادری‌جهرمی سخنگوی دولت درخصوص تعیین میزان عیدی کارکنان و بازنشستگان بیان کرد: مبلغ عیدی مجموعاً حدود ۴۰ درصد نسبت به سال گذشته افزایش یافت و پایه عیدی برای کارکنان دولت دو میلیون و پانصد هزار تومان مشخص شد.
وی افزود: برای کارکنان متأهل نیز مبلغ ۷۰۰ هزار تومان اضافه می‌شود؛ کسانی که فرزند تحت تکلف دارند، به ازای هر فرزند مبلغ ۳۰۰ هزار تومان عیدی تعلق خواهد گرفت.
سخنگوی دولت عنوان کرد: به‌عنوان مثال، یک کارمند و یا یک بازنشسته‌ی متأهل دارای یک فرزند ۳.۵ میلیون تومان دریافت خواهد کرد.
0 seconds of 0 seconds"
politics,"به گزارش همشهری‌آنلاین، سردار یدالله جوانی در جمع اساتید دانشگاه پیام نور اردبیل، انقلاب اسلامی ایران را رویداد مهمی در تاریخ بشریت دانست و اظهار داشت: انقلاب اسلامی ایران پس از بعثت پیامبر که عامل تحولات بسیاری در جهان بود، مهم‌ترین رویداد تاریخ بشریت است؛ انقلابی مردمی با تاریخِ دینی و جغرافیایی راهبردی که نشان از تفصیل حیات اسلام است.
وی افزود: در دوران پیش از انقلاب، کشور در فضایی سرمایه‌داری و فئودالیته غرق بود و امام با آمدن خود، اسلام را در جامعه احیا کرده، تحولی دوباره در تاریخ ایران آفرید و جامعه را از سیطره دشمن دیرینه، یعنی آمریکا نجات داد.
معاون سیاسی سپاه پاسداران بیان کرد: دشمنان ما می‌دانند که در جغرافیای جهان، هیچ کشوری به اندازه ایران اهمیت ندارد؛ این موضوع زمانی اهمیت پیدا کرد که آیزنهاور، رییس جمهور وقت آمریکا در سال ۱۹۵۳ که خودش ژنرال جنگ بود، از آگاهی تاریخی مردم ایران و دستیابی کشور به تسلیحات جنگی،هراس داشت.
معاون سیاسی سپاه پاسداران، وحدت در انتخابات پیش‌رو را سد محکمی در برابر نفوذ غرب دانست و گفت: نسل انقلابی ما کار بزرگی انجام داد؛ ثمره این عمل ۴۵ سال است که حفظ شده و مهم‌تر از آن، استمرار این حرکت در عصر امروز است. هم‌اکنون بیش از زمان قبل به نسل انقلابی نیاز داریم.
وی ادامه داد: امروزه تمامی مسئولان و تمامی نهادها نظیر آموزش و پرورش باید با تبلیغ مثبت از انقلاب، مانع گسترش تصویرسازی منفی دشمن شوند؛ دشمنان امروزه با روایت وارونه به میدان آمده اند و به بزرگ کردن رژیم سابق می‌پردازند و با برجسته کردن مشکلات کنونی، سعی در ناامید ساختن جامعه دارند.
جوانی عنوان کرد: جهاد تبیین در عصر امروز، با روشن‌گری جامعه و با بصیرت مردم، می‌تواند مانع از نفوذ غرب شده و نگذارد دشمن به اهداف خود برسد؛ نمونه‌ای از این بازدارندگی در اغتشاشات سال گذشته مشاهده شد که دشمن سعی در ایجاد ناامنی در کشور داشت همان‌گونه که امروز نیز با تبلیغات منفی قصد در بازدارندگی مردم از پای صندوق‌های رای دارد.
معاون سیاسی سپاه پاسداران افزود: تمدن غرب در گرو ایجاد اختلاف و فرقه‌سازی در جهان اسلام شکل گرفته است. اقدامات آن‌ها در کشورهای سوریه، لیبی و مصر گویای این حقیقت است که می‌خواهند به بطن اسلام آسیب برسانند.
سردار جوانی بیان کرد: جنگ امروزه رژیم صهیونیستی با غزه جنگی برای نجات تمدن غرب است؛ امام خمینی در این مورد به ما هشدار داده بود و با درایت و آگاهی خود از فتنه دشمن آگاه بوده و سعادت جامعه ایران را می‌طلبید."
politics,"به گزارش همشهری آنلاین، «محسن رضایی» عضو شورای ائتلاف نیروهای انقلاب اسلامی عصر امروز (شنبه) در گردهمایی داوطلبان نمایندگی تهران در انتخابات دوازدهمین دوره مجلس شورای اسلامی ضمن تبریک دهه فجر و سالروز پیروزی انقلاب اسلامی گفت: خوشبختانه مجلس و دولت کنونی دو نهاد انقلابی است که در خدمت مردم هستند و زحمات بسیار زیادی کشیدند و امروز باید یک گام جلوتر برویم که دولت و مجلس انقلابی کارهای بزرگ‌تری انجام دهند.
وی افزود: باید یک بار دیگر به به انقلابمان و به اماممان و آن اتحادهای بزرگی که انقلاب را پیروز کرد و جنگ را پیروز کرد برگردیم. اساس ارزش‌های انقلاب از زبان امام عزیز ما توحید کلمه و کلمه توحید است. همه چیز از این دو کلمه برخاسته است.
رضایی گفت: سرچشمه همه اقتدار جمهوری اسلامی ایران و وحدت مسلمین در توحید کلمه است. در سال‌های گذشته با یک جامعه جدید مواجه هستیم و وقتی مشکلات اقتصادی، اجتماعی و سیاسی را بررسی کنیم، می‌بینیم تنها راه بازگشت به ارزش‌های انقلاب اسلامی است.
وی افزود: اگر در کشور اقتدار داریم بخاطر سیاست بازدارندگی است. اینکه بگویند ایران در حمله به پایگاه‌های آمریکایی دست دارد یک دروغ بزرگ است؛ اینکه بگویند ایران به حماس دستور می‌دهد، یک دروغ بزرگ است زیرا که این سیاست ما نیست. امروز سیاست بازدارندگی ما مبتنی بر صلح و عدم جنگ است.
عضو شورای ائتلاف نیروهای انقلاب اسلامی با اشاره به اظهارات حدادعادل در خصوص قواعد انتخاب نامزدهای نهایی گفت: اگر قواعد بین ما حاکم باشد، سوءظن برطرف می‌شود. برادری با توسعه اخلاقی صورت نمی‌گیرد، باید صادقانه به قواعد عمل کنیم آن موقع سوءظن‌ها از بین می‌رود.
وی گفت: امروز در کشور نیازمند کارآمدی جمعی هستیم و در کنار کارآمدی فردی نیازمند کارآمدی ساختاری برای تکمیل کارآمدی در اداره کشور هستیم؛ چرا که هم داخل کشور فرصت‌های بسیار بزرگی داریم که از آن‌ها کم استفاده می‌کنیم و همچنین فرصت‌هایی در منطقه داریم که نمی‌توانیم از این فرصت‌ها استفاده کنیم."
politics,"به گزارش همشهری آنلاین به نقل از ایسنا، براین اساس گفته شده هواپیماهای رژیم صهیونیستی جنوب دمشق را در شهر عقربه (غرب سوریه) در جاده فرودگاهی در فاصله کمی از سیده زینب هدف قرار دادند و پدافند هوایی سوریه نیز با آن مقابله کرد.
فرودگاه دمشق در ۳۰ کیلومتری جنوب شرق شهر واقع شده است.
هنوز هیچ منبع رسمی سوریه این خبر را تایید نکرده است.
براساس گزارش خبرگزاری اسپوتنیک، در منطقه زینبیه واقع در مسیر فرودگاه دمشق، ساکنان از فعال شدن سامانه پدافند هوایی ارتش سوریه خبر دادند.
این مکان ۳ روز پیش توسط رژیم صهیونیستی بمباران شد."
politics,به گزارش همشهری آنلاین، شبکه ای.بی.سی نیوز به نقل از مقام آمریکایی گفت که آمریکا با حمله به سوریه پاسخ به عملیات علیه پایگاه آمریکا در اردن را آغاز کرده است.
politics,"به گزارش همشهری‌آنلاین، سید ابراهیم رئیسی در پیامی با تسلیت درگذشت مرحوم حج سید آصف حسینی، پدر همسر وزیر بهداشت، درمان و آموزش پزشکی به وی، خانواده محترم و سایر بستگان، از خداوند بزرگ برای آن فقید سعید، رحمت و رضوان الهی و برای بازماندگان صبر و اجر مسئلت کرد.
متن پیام رئیس جمهور به شرح زیر است؛
بسم الله الرحمن الرحیم
جناب آقای دکتر بهرام عین‌اللهی
وزیر محترم بهداشت، درمان و آموزش پزشکی
درگذشت پدر همسر گرامی‌تان، مرحوم حاج سید آصف حسینی را به جنابعالی، خانواده محترم و سایر بستگان معزز تسلیت عرض می‌کنم و از درگاه خداوند بزرگ، برای آن فقید سعید، رحمت و رضوان الهی، برای عموم بازماندگان صبر و اجر و برای جنابعالی سلامتی و مزید توفیق خدمت مسالت دارم.
سید ابراهیم رئیسی
رئیس جمهوری اسلامی ایران"
politics,"به گزارش همشهری آنلاین، وزیر امور خارجه در این گفت‌وگو، با اشاره به تماس‌ها و دیدارهای اخیر خود با مقامات دیگر کشورها و سازمان‌های بین‌المللی، توقف فوری جنایات رژیم صهیونیستی علیه مردم بی‌پناه غزه را کلید برقراری ثبات و آرامش در کل منطقه خواند.
دکتر امیرعبداللهیان ضمن تجلیل از مقاومت قهرمانانه ملت فلسطین در ۴ ماه گذشته، تاکید نمود تنها ملت فلسطین به عنوان صاحبان اصلی این سرزمین، حق دارند در مورد سرنوشت و آینده خود تصمیم بگیرند و هیچ طرفی نمی‌تواند اراده و طرح‌های سیاسی خود را بر آن‌ها تحمیل نماید.
اسماعیل هنیه نیز با ارایه گزارشی از ایستادگی و پایداری وصف ناپذیر ملت و گروه‌های مقاومت فلسطینی در نوار غزه و کرانه باختری و طرح‌ها و ابتکارات سیاسی مطرح شده برای توقف جنایات رژیم صهیونیستی به نوار غزه و تبادل اسرا ، تاکید کرد گروه‌های مقاومت با حفظ وحدت و انسجام خود، تنها در صورت تحقق تحقق منافع عالیه ملت فلسطین، ابتکارات مطروحه را مورد توجه قرار می دهند."
politics,"به گزارش همشهری‌آنلاین، او را پدر تکاوری ایران می خواندند. جالب تر اینکه در کلاس تکاتو.ری با صدام حسین هم همکلاس بوده. می‌گویند امیر آذرفر فرمانده‌ای است که گوش یک مزدور بعثی را برای صدام هدیه فرستاده است.
امیر سرتیپ دوم «غضنفر آذرفر» یکی از فرماندهان ارتش جمهوری اسلامی ایران است که سال ۱۳۱۸ در روستای «مغانک» واقع در جنوب شهرستان «الیگودرز» در استان «لرستان» متولد شد.
وی پس از فارغ‌التحصیلی از دبیرستان، در سال ۱۳۳۶ وارد دانشکده افسری شد و در طول تحصیل به زبان‌های انگلیسی و عربی تسلط پیدا کرد. آذرفر در دوره‌های آموزش تکمیلی ارتش، دوره مقدماتی، دوره هوابرد، رنجری و همچنین دوره جنگ‌های ویژه (کلاه‌سبزهای ایران) در شمار دانشجویان عالی قرار داشت و دوره‌های تکاوری، هوابرد و جنگ‌های ویژه شامل جنگ‌های نامنظم، عملیات ویژه گریز، فرار و جنگ‌های روانی، دوره‌های جنگ در کوهستان شامل‌زیست در کوهستان‌های بلند و برف‌گیر، اسکی نظامی، بهمن‌شناسی و رزم در برف را با موفقیت طی کرد.
وی که برای طی دوره های تکاوری به انگلستان اعزام شده بود با صدام همکلاس بود و پس از طی دوره های آموزشی با نمرات بالا موفق شده بود تا انگشتر تکاوری را از دست ملکه انگلستان دریافت کند.
امیر سرتیپ دوم آذرفر درباره سادگی سربازی می‌گوید که سادگی شرف سربازی است کسی که می‌خواهد سر و جان ببازد و آن را در راه آرمان‌ها و اعتلای یک ملت تقدیم می‌کند، نباید مقام پسند و نباید پست فرماندهی لشکر او را به خود جذب کند. می‌گویند امیر آذرفر فرمانده‌ای است که گوش یک مزدور بعثی را برای صدام هدیه فرستاده است.
تیمسار آذرفر همراه با لشکر خود عملیات «کربلای ۷» در اسفند ماه ۶۵ را طراحی و اجرا کرد. طی این عملیات، نیروهای تحت امر آذرفر ارتفاعات ۲۵۱۹ در داخل خاک عراق را تسخیر کردند. در بیشتر صحنه‌های این عملیات می‌تواند جلوه‌هایی از نبوغ نظامی و ابتکار عمل این فرمانده ارتش جمهوری اسلامی ایران را مشاهده کرد.
مرحوم سرهنگ سید محمدعلی شریف‌النسب، رزمنده دفاع مقدس و از مبارزان ارتشی قبل از انقلاب در خاطراتی پیرامون تدریس در دوره عالی روایت کرده است: استاد این کلاس سرگرد آذرفر که جلساتی را با دانشجویان گذرانده بود، در حین تدریس به دلیل خستگی ناشی از کار زیاد دچار مشکل و به بیمارستان منتقل شد به همین دلیل ادامه مأموریت او در حالی که هیچ آمادگی نداشتم به من واگذارشد و باید برای فردا آماده می‌شدم.
تجلیل از آذرفر در دومین همایش تجلیل از اسطوره‌های ارتش در سال ۱۳۸۸
ساعتی بعد، شنیدم آذرفر استراحت گرفته و به منزل رفته است. به ملاقات او رفتم و مشکل خود را با وی درمیان گذاشتم. عمده مشکل من این بود که بیشتر دانشجویان این کلاس از من ارشدتر و از تجربیات خوبی در یگان‌های رزمی و جنگ عمان و ماموریت سپاه صلح در ویتنام و بلندی‌های جولان برخوردار بودند و احساس می‌کردم در مقابل آنان دستم خالی است. سرگرد آذرفر به من گفت : «نگران نباش از دانشجویان ممتاز کلاس کمک بگیر، مشکل حل خواهد شد.»
فردای آن روز با مطالعه و با توکل بر خدا وارد کلاس شدم و در میان دانشجویان با چهره مصمم سرگرد حسنی سعدی روبرو شدم. ایشان در دانشکده افسری دو سال از ما ارشدتر و در دانشکده پیاده نیز بهترین استاد خمپاره انداز ما بود.
با نام خدا آغاز کردم و گفتم، من شاگرد همه شما هستم سخن گفتن در محضر اساتید بزرگوار که دارای تجربیات بسیار ارزشمندی می‌باشید کار دشواری است بنابراین از سرور عزیزم جناب حسنی سعدی استدعا می‌کنم درس امروز را ارائه دهند. با اصرار من پذیرفت و کلاس به خوبی اداره شده و مطالبی فراتر از برنامه آن روز مورد بحث قرار گرفت، نکات اساسی آن را یاد داشت کردم دانشجویان هر دوره در چند کلاس تقسیم می‌شدند با هر یک از این کلاس‌ها چند جلسه دو ساعته داشتم جلسات بعدی بهتر از این برگزار شد و در هر کلاس یکی از نخبگان عهده دار این نقش می‌شد دیگر کلید کار دستم آمده بود.
این فرمانده ارتش ایران همکلاس صدام بود"
politics,"به گزارش همشهری آنلاین، آیت الله سید ابراهیم رییسی رییس جمهور بعد از ظهر امروز در دیدار مردمی با آحاد مردم هرمزگان در ساحل این شهر با تبریک دهه فجر و گرامیداشت یاد شهدا، مردم هرمزگان مردمی خونگرم، متدین و پرتلاش است که خدا را بابت توفیق خدمت رسیدن به محضر این مردم شاکریم.
وی با بیان این که هرمزگان در تاریخ خود سرشار از ایستادگی و مقاومت است. مقاومت در برابر آنانی که می خواستند خاک هرمز و این سامان را اشغال کنند و این مردم نگذاشتند و در دوره پیروزی شکوهمند انقلاب اسلامی نیز انسجام مردم استان و نیز در دفاع مقدس، صدها شهید هرمزگان گواه بر روحیه مقاومت و ایستادگی این مردم است، عنوان داشت: نیروهای مسلح در این استان نیز عامل امنیت برای خلیج فارس و کشورهای منطقه و ایران هستند.
رییس جمهور افزود: کشورهای حاشیه خلیج فارس می دانند که حضور جمهوری اسلامی ایران در خلیج فارس و دریای عمان امنیت ساز است و به همان اندازه که حضور بیگانگان امنیت منطقه را تهدید می کند. حضور آمریکایی ها و بیگانگان تهدیدی برای منطقه است. حضور ایران اما در این منطقه توانسته امنیت ساز باشد.
رییسی با تأکید بر تمامیت ارضی ایران و جزایر ۳ گانه به عنوان جز لاینفک جمهوری اسلامی، افزود: تمامیت ارضی برای جمهوری اسلامی ایران همواره مورد تأکید بوده و کسانی که در دنیا سخن دیگر بر زبان جاری کردند و به نحو دیگر قلم زدند باید جبران کنند.
وی اضافه کرد: اسناد قطعی و قابل استناد و سوابق و پیشینه همواره حاکمیت جمهوری اسلامی را بر این جزایر مورد تأکید قرار می دهد.
هرمزگان قبل از انقلاب و هرمزگان امروز هرگز قابل قیاس نیستند
رییسی تصریح کرد: بدانید و بدانیم به برکت نظام جمهوری اسلامی و کارهای بسیاری که در این ۴۴ ساله شده، هرمزگان شرایط و وضعیت متفاوت نسبت به قبل یافته و منصفان گواهی می دهند که بندرعباس قبل از انقلاب و بندرعباس امروز، حاجی آباد دیروز و امروز، رودان دیروز و امروز و بنادر و سواحل دیروز و امروز به برکت انقلاب اسلامی توسعه پیدا کرده و باید قدردان همه کسانی که در منطقه زحمت کشیدند، بود.
رییس جمهور ادامه داد: در دور اول سفر نیازهای ضروری استان از جمله آب، سلامت و گردشگری، صنعت، معدن، کشاورزی و مسائل این استان را مد نظر قرار دادیم تا اشتغال افزایش و آمار بیکاری کاهش یابد و در این راه از همه کسانی که تلاش کرده اند، قدردانی می کنم و آنچه که در این پروژه های افتتاحی در این استان آغاز خواهد شد،
وی گفت: ۱۰۵ هزار میلیارد تومان پروژه در این سفر افتتاح خواهد شد که رفع مشکلات بهداشتی ودرمانی و رفع تنش آبی روستا و بهبود وضعیت راههای استان از جمله این پروژه ها است.
دولت مسأله سلامت و آب را رها نخواهد کرد
به گفته رییسی، مسأله آب در هرمزگان همچنان مسأله دولت خواهد ماند تا به طور کامل رفع شود.
رییس جمهور با بیان این که آمار بیکاری در هرمزگان با افزایش اشتغال، آمار بیکاری به طرز محسوسی کاهش پیدا کرده و در این استان با این همه ظرفیت بیکار نداشته باشیم، افزود: مدیران تلاش کنند تا بومی گزینی را حتما مورد توجه قرار دهند.
وی درباره درخواست مسکن مردم هرمزگان نیز اظهار داشت: ۶ هزار واحد مسکونی در گذشته تحویل شده و در این سفر نیز ۱۴ هزار واحد مسکونی برای تحویل به متقاضیان آماده شده و نیز ۱۱ هزار قطعه زمین آماده تحویل به متقاضیان است که بتوانند ساخت و ساز را ادامه دهند و این دغدغه مسکن در هرمزگان کاهش پیدا کند.
هرمزگان استان مهم در تقویت تولید در کشور است
آیت الله رییسی بر اهمیت تقویت تولید در کشور و نقش آن در اقتصاد کشور تأکید و از هرمزگان به عنوان استانی مهم در تحقق این مهم نام برد و گفت: در برخی از کشورها بیش از ۵۰ درصد از تولید ناخالص آنها از دریاست و ما میزان بهره برداری مان از دریا بسیار پایین است و جبران این مهم به دستان توانای شما و برنامه ریزی در دولت میسر است و بخش خصوصی در این رابطه بسیار موثر است.
رییس جمهور بر حفظ فرهنگ بومی این منطقه نیز اشاره و خواست استکبار رسانه ای دشمن را از بین بردن این عامل اصالت و وحدت برشمرد و تأکید کرد: همواره می بایست بر این ثروت عظیم تأکید و متولیان فرهنگی بدانند که حفظ این سرمایه گرانقدر مهم است تا در برابر هجوم دشمن، فرهنگ اسلامی وایرانی ما حفظ شود.
وی گفت: مسائل و مشکلات استان را پیگیری کرده و خواهیم کرد و مسأله کشاورزی، آب، سلامت و ... همچنان دغدغه ما باقی خواهد ماند و از دستور خارج نخواهد شد تا اطمینان پیدا کنیم این مشکلات برطرف شده است.
رییسی از همه ادارات و سازمان خواست تا شأن خدمتگزاری برای مردم را قدر بدانند.
مبادا مردم احساس آلودگی و فساد در ادارات کنند
وی گفت: مبادا مردم احساس کنند با رشوه و روابط ناسالم و بروکراسی پیچیده، کارشان به تعویق می افتد لذا از همه سازمان ها و دستگاه ها و همه کسانی که به نام نظام خدمت می کنند، تلاش خود را برای رفع مشکلات مردم بکار بگیرند و ادارات را گره گشای کار خود بدانند و توصیه من به همه آن است که رقیب ما، فساد و بروکراسی اداری پیچیده است و نباید اجازه داد مطلقا فساد در هیچ اداره و سازمان لانه کند.
رییس جمهور از وحدت و انسجام موجود در استان میان سنی و شیعه و همه اقوام به نیکی یاد کرد و عنوان داشت: این وحدت مثال زدنی است و توصیه رهبری نیز حفظ این انسجام است و پیشرفت ما در گروی وحدت و انسجام خواهد بود و هیچ کس وحدت و انسجام را مخدوش نکند.
وی از حضور و لطف مردم در این مراسم قدردانی و این احساس را متعلق به امام و شهدا دانست و گفت: این حضور باشکوه را به حساب انقلاب و نظام و ارزش ها می گذارم و می دانم این حضور اعلام وفاداری به امام و انقلاب و شهدا است و می بایست دین خودمان را به شما ادا کنیم."
politics,"به گزارش همشهری‌آنلاین، سخنگوی وزارت امور خارجه جمهوری اسلامی ایران امروز (شنبه) ۱۴ بهمن ماه به حملات نظامی آمریکا به مناطقی در عراق و سوریه واکنش نشان داد و این حملات را شدیدا محکوم کرد.
در پی کشته شدن سه نظامی آمریکایی در پایگاه این کشور در اردن، جنگنده‌های آمریکایی در ساعات پایانی جمعه ۱۳ بهمن ماه ۸۵ موضع را در خاک عراق و سوریه بمباران کردند. براساس اعلام دولت عراق در این حملات مناطق «عکاشات» و «القائم» در غرب عراق و چند نقطه غیرنظامی در مجاورت این مناطق توسط جنگنده‌های آمریکایی هدف قرار گرفته است.
هواپیماهای آمریکا در حال آماده شدن برای موج بعدی حملات | زمان حملات جدید مشخص است؟
در همین خصوص ناصر کنعانی این حملات را ناقض حاکمیت و تمامیت ارضی عراق و سوریه، حقوق بین‌الملل و نقض صریح منشور ملل متحد خواند و افزود: افزون بر حمایت تمام عیار آمریکا از چهار ماه حملات بی‌امان و وحشیانه رژیم صهیونیستی علیه ساکنان غزه و کرانه غربی و نیز حملات نظامی به یمن و نقض حاکمیت و تمامیت ارضی این کشور، حمله شب گذشته به سوریه و عراق، اقدام ماجراجویانه و خطای راهبردی دیگری توسط دولت آمریکاست که نتیجه‌ای جز تشدید تنش و بی ثباتی در منطقه نخواهد داشت.
آمریکا پیش از این به همراه انگلیس نیز چندین بار اقدام به حمله به یمن کرده بود.
سپاه قدس در سوریه و عراق پایگاه دارد؟ | توضیحات مهم و هشدار جدی منبع آگاه امنیتی در مرکز مستشاری ایران در سوریه به آمریکا
سخنگوی دستگاه دیپلماسی حملات نظامی آمریکا به عراق و سوریه و یمن را صرفاً تامین کننده اهداف رژیم صهیونیستی برشمرد و گفت که اینگونه حملات، دولت آمریکا را بیشتر از قبل در منطقه درگیر می‌کند و جنایات رژیم صهیونیستی در غزه را تحت‌الشعاع قرار می‌دهد.
وی ضمن هشدار مجدد نسبت به خطر گسترش ابعاد و جغرافیای جنگ و درگیری در منطقه، تداوم اینگونه ماجراجویی‌ها را تهدیدی برای صلح و امنیت منطقه‌ای و بین‌المللی خواند و گفت: جمهوری اسلامی ایران مجددا بر مسؤولیت جامعه جهانی و نیز شورای امنیت سازمان ملل متحد در پیشگیری از حملات غیرقانونی و یکجانبه آمریکا در منطقه و پیشگیری از توسعه دامنه‌های بحران تأکید می‌کند.
این دیپلمات ارشد ایرانی بیان کرد: همانگونه که جمهوری اسلامی ایران بارها اعلام کرده ریشه تنش و بحران در منطقه، به اشغالگری رژیم اسرائیل و تداوم عملیات نظامی این رژیم در غزه و نسل‌کشی فلسطینی‌ها با حمایت نامحدود آمریکا برمی‌گردد و بازگشت ثبات و امنیت در منطقه جز در سایه تمرکز بر ریشه بحران و علاج آن متصور نیست.
براساس اعلام دولت عراق در حملات جمعه شب ۱۶ عراقی شهید شده‌اند."
politics,"به گزارش همشهری‌آنلاین، حجت‌الاسلام والمسلمین حسن درویشیان رئیس دفتر بازرسی ویژه رئیس جمهور صبح امروز در شورای اداری استان کرمان با تبریک دهه فجر انقلاب اسلامی و عید بزرگ مبعث پیامبر (ص)، اظهار داشت: در این بهار آزادی یاد و خاطره حضرت امام خمینی (ره) و همه شهیدان به‌ویژه شهید سپهبد قاسم سلیمانی را گرامی می‌داریم.
وی با بیان اینکه امروز برکات شهادت حاج قاسم را در جبهه مقاومت بیشتر از گذشته احساس می‌کنیم و حاج قاسم در این پیروزی‌ها نقش‌آفرین است، گفت: دشمن حتی از زائران شهید سلیمانی هم هراسان است و شهدای انفجار تروریستی کرمان مظلومانه به شهادت رسیدند.
رئیس دفتر بازرسی ویژه رئیس جمهور با اشاره به اینکه امروز فرصتی برای خدمتگزاری به مردم برای ما فراهم شده است که باید غنیمت شمرده شود و مراقبت کنیم که از خدمت به مردم دریغ نکنیم، افزود: فرصت‌ها محدود است و باید قدر فرصت خدمتگزاری به مردم را دانست.
وی با بیان اینکه گفتمان دولت سیزدهم گفتمان امام(ره) و مقام معظم رهبری است که در بیانیه گام دوم انقلاب اسلامی توسط رهبر معظم انقلاب اسلامی بیان شده است، ادامه داد: همه اقدامات باید مبتنی بر بیانیه گام دوم انقلاب اسلامی شکل بگیرد.
درویشیان با اشاره به اینکه دولت سیزدهم خدامحوری، مردمی بودن، عدالت طلبی و فسادستیزی را با جدیت دنبال می‌کند و محور تمام برنامه‌های دولت است، گفت: اصول ۱۲ گانه پیشگیری و مقابله با فساد را رئیس جمهور ابتدای دولت ابلاغ کردند و بر این اصول هستند.
وی با بیان اینکه شفاف‌سازی یکی از این اصول است چرا که یکی از بسترهای فساد عدم شفافیت فعالیت‌های دستگاه‌های اجرایی است، ادامه داد: دولت در شرکت‌های دولتی و بانک‌ها بر شفاف‌سازی تاکید دارد و فعالیت‌ها باید در معرض عموم قرار بگیرد.
رئیس دفتر بازرسی ویژه رئیس جمهور با اشاره به اینکه صورتحساب مالی بیش از هزار شرکت در این دولت در سامانه‌ها منتشر شده است، بیان کرد: شایسته گزینی از مهمترین اصول ۱۲ گانه دولت است و تاکید داریم که کارگزاران دولت مردمی باید شایستگی‌های لازم و تعهد به ارزش‌های اسلامی را داشته باشند؛ ملاک شایستگی است و فرقی نمی‌کند به جایی وابستگی داشته باشند.
وی با بیان اینکه مبارزه با فساد خط قرمز رئیس جمهور است و در مبارزه با فساد هیچ تعارف و ملاحظه‌ای با کسی نداریم، گفت: فرهنگ‌سازی برای نظارت همگانی را پیگیری می‌کنیم؛ مدیران باید بر زیرمجموعه خود نظارت لازم را داشته باشند و این از وظایف مدیریت است.
درویشیان با اشاره به اینکه هیچ سطحی از سطوح کشور از نظارت مستثنی نیست، تاکید کرد: نظارت را مچ‌گیری و یا عدم اعتماد به مدیران نمی‌دانیم بلکه در جهت پیشگیری از فساد و حفظ مدیر است.
وی با بیان اینکه سهولت فرآیندها بسیار اهمیت دارد و دولت در صدور مجوزهای کسب و کار تسهیل داشته است، گفت: تلاش زیادی شده که امضاهای طلایی جمع‌آوری شود و خود این مسئله بستر فساد اداری بوده است.
رئیس دفتر بازرسی ویژه رئیس جمهور با اشاره به اینکه حمایت از فعالیت سالم مورد تاکید شخص رئیس جمهور است و ما برای برون رفت از وضع موجود اقتصاد کشور راهی جز افزایش تولید نداریم، افزود: برخورد قاطع، دقیق و موثر با فساد همواره مورد تاکید دولت سیزدهم است.
وی با بیان اینکه در هر موردی که زمینه فساد احساس شود جلوی آن گرفته می‌شود و در نمونه‌های مختلفی دولت فساد موجود را گزارش داده است و فرد متخلف را برکنار کرده است، ادامه داد: شناسایی بسترهای فساد مورد تاکید رئیس جمهور است.
درویشیان با اشاره به اینکه بسیاری از گلوگاه‌های فساد شناسایی شده است، افزود: یکی از پرفسادترین حوزه‌ها در بحث واگذاری زمین بود که پنجره واحد زمین در این راستا ایجاد شده است؛ همه دستگاه‌های متولی زمین باید توجه داشته باشند که فعالیت آنها رصد می‌شود.
وی با بیان اینکه لایحه حمایت از افشاگرانه فساد به مجلس ارائه و تصویب هم شد که گام مهمی برای پیشگیری و مقابله از فساد در کشور است، ادامه داد: اقدامات دولت قابل توجه است اما ضعف در اطلاع رسانی وجود دارد.
رئیس دفتر بازرسی ویژه رئیس جمهور با اشاره به اینکه رئیس جمهور بیش از ۲۰ سفر خارجی و ۴۵ سفر استانی داشته است، عنوان کرد: در سفرهای خارجی رئیس جمهور بیش از ۲۲۰ تفاهم‌نامه امضا شده که در ایجاد توسعه روابط خارجی کشور بسیار اثرگذار است.
وی با بیان اینکه سفرهای استانی رئیس جمهور بسیار کاربردی است و مصوبات آن با جدیت و با برنامه زمان‌بندی پیگیری می‌شود، گفت: شورای عالی ورزش کشور در ۱۶ سال گذشته برگزار نشده بود و در این دولت برگزار شد.
درویشیان با اشاره به اینکه آموزش و اطلاع از قوانین برای جلوگیری از فساد بسیار اهمیت دارد و مدیران باید به اینکه نکته توجه داشته باشند، افزود: بخش قابل توجهی از تخلفات و پرونده‌هایی که تشکیل می‌شود به دلیل عدم اطلاع مدیران از قوانین است.
وی با بیان اینکه نظارت مستمر بر زیرمجموعه و همچنین دقت به توان، تخصص و تجربه افراد در انتصابات مهم است و در انتصاب مدیران نباید به توصیه‌ها توجه شود، ادامه داد: در برخی استان‌ها این خلأ وجود دارد که نخبگان و دلسوزان دیده نمی‌شوند و نیاز است نشست‌های کاربری با آنها برگزار و نظرات این افراد شنیده شود که حتماً راهگشا خواهد بود.
رئیس دفتر بازرسی ویژه رئیس جمهور با اشاره به اینکه رضایتمندی مردم از دستگاه‌های اجرایی در ارزیابی آنها بسیار اهمیت دارد و حتماً باید مورد توجه مدیران باشد و تکریم ارباب رجوع جدی گرفته شود، گفت: پاسخ استعلامات باید به موقع داده شود و مردم را نباید معطل بگذاریم؛ بیشتر گلایه‌های مردمی در این زمینه است.
وی با بیان اینکه واگذاری زمین و ساخت مسکن در این دولت بسیار جدی است و مدیران برای خانه‌دار شدن مردم باید اهتمام داشته باشند، افزود: در استان سردار دل‌ها حاج قاسم سلیمانی انتظار بیشتری از مدیران است که در تاسی از مکتب حاج قاسم خدمت‌گزار خوبی برای مردم باشند.
انتهای پیام/۵۱۱/"
politics,"به گزارش همشهری آنلاین، محمدباقر قالیباف در نشست داوطلبان نمایندگی تهران در انتخابات مجلس شورای اسلامی که از سوی شورای ائتلاف نیروهای انقلاب اسلامی برگزار شد، با تبریک پیروزی تیم ملی در برابر تیم ملی ژاپن در جریان مسابقات جام ملت‌های آسیا، اظهار کرد: این پیروزی‌ یک فینال زودرس برای تیم ملی ما بود و ما امروز تیم اول آسیا که ژاپن است را بردیم و از این پس هرچه رخ دهد به نظر ما دیگر در مرحله دوم اهمیت است. هرچند از تیم ملی می‌خواهم که به صورت شکلی هم آن پیروزی نهایی در فینال را به دست آورند.
انقلابی کسی است که جامعه را سر دو راهی مردم و ارزش‌های الهی قرار ندهد
وی در بخش دیگری از سخنانش با بیان اینکه نظام جمهوری اسلامی و انقلاب خود را مکلف می‌داند که توأمان هم ارزش‌های الهی را حفظ کند و هم خواست مردم را، افزود: انقلابی کسی است که جامعه را سر دو راهی مردم و ارزش‌های الهی قرار ندهد. هم مردم و هم ارزش‌های الهی را باید باهم دنبال کنیم.
بخش قریب به اتفاق مردم ما هرگز به دنبال تضعیف جمهوری اسلامی نیستند
قالیباف یادآور شد: این دو را توأمان با هم در جبهه انقلاب پیگیری می‌کنیم. مردم از ما می‌خواهند هم اصول و اصالت را حفظ کنیم و هم پیشرفت را دنبال کنیم. امروز ما برای حفظ نظام و انقلاب و ایران باید کارآمدی دین در اداره جامعه را به اثبات برسانیم. در این نقطه مردم به ما انتقاد دارند و حق هم دارند. بخش قریب به اتفاق مردم ما هرگز به دنبال تضعیف جمهوری اسلامی و مشکل‌سازی برای آن نیستند بلکه از ما انتظار دارند که ما کارآمد و مسئولیت‌پذیر باشیم.
اگر دلداده به انقلابیم، باید پاسخگو به مردم باشیم
رئیس مجلس شورای اسلامی ادامه داد: ما همین که یک مسلمان و دلداده به انقلابیم، در هر سطحی که هستیم باید مسئولیت پذیر و پاسخگو به مردم باشیم. اگر در قدرت هستیم که بیش از پیش بدهکار هستیم و باید حق مردم را در این جایگاه به درستی رعایت کنیم.
وی تأکید کرد: قطعاً مردم از ما رکود، بی‌حالی‌، تحجر، دودستگی، دوقطبی و قبیله‌گرایی را نمی‌پسندند. مردم اگر ما به خرد جمعی پشت کنیم و خودحق پندار شویم ما را نمی‌بخشند.
قالیباف گفت: برای مشارکت واقعاً باید به هر شکلی که می‌توانیم کمک کنیم. این برای ما هم تکلیف شرعی، ملی و عقلی است. در اینجا می‌دانیم که ضعف داریم و باید به سهم خود آن را جبران کنیم. ما همه تصمیم‌ گرفتیم که وارد رقابت شویم. توجه کنیم که خود رقابت و نحوه آن می‌تواند بزرگترین انگیزه برای مشارکت مردم باشد. به‌گونه‌ای رقابت نکنیم که مردم از ما متنفر شوند. رقابت ما باید باعث افزایش مشارکت شود نه ریزش آن.
رئیس مجلس شورای اسلامی اظهار کرد: مردم باید ببینند که دعواهای بی‌ربط و بیهوده که به دوقطبی دامن می‌زند را دنبال نمی‌کنیم و از اقتصاد و وضعیت کشور و حل مشکلات آن می‌گوییم و واقعاً پیگیر آن هستیم.
وی یادآور شد: شورای ائتلاف باید حداکثر تلاش خود را برای شایسته‌گزینی انجام دهد. مطمئنیم که شورای ائتلاف همه تلاش خود را در این بخش به کار می‌گیرد. ما بدون شک تک‌تک حاضران در این جمع را جزو جریان انقلاب می‌دانیم و از ظرفیت‌ شما استفاده می‌کنیم. قول می‌دهم که حتماً در دوره‌های زمانی مشخصی این جمع را بعد از انتخابات هم دوباره دورهم جمع کنیم.
به من گفتند مجلس را با شهرداری اشتباه نگیر! چون اینجا نمی‌توان نقشه راه ترسیم کرد
قالیباف تصریح کرد: مجلس یازدهم بدون‌شک نسبت به ۱۰ دوره گذشته یک گام به جلو بوده است. وقتی به مجلس آمدم برخی دوستانه به من گفتند مجلس را با شهرداری اشتباه نگیر، چون اینجا نمی‌توان نقشه راه ترسیم کرد. من در پاسخ گفتم تمام تلاش خود را برای رسیدن به یک وحدت نظر و همراهی و تقریب افکار در مجلس به کار می‌گیریم و امروز برنامه هفتم توسعه که تدوین شده است یکی از نمونه‌های همین حرکت در نقشه راه است.
رئیس مجلس شورای اسلامی ادامه داد: بزرگترین اقدام در حوزه دانش‌بنیان‌ها به همان قانونی بازمی‌گردد که در این مجلس تصویب و آماده شد. در طرح عفاف و حجاب روشن بگویم که این موضوع قانون دارد و کسی معطل بی‌قانونی نیست. قانون وجود دارد و این قانون باید اجرا شود. بحث شد که بیاییم و یک قانون جامع‌تر بگذاریم، لایحه قوه قضائیه با ۹ ماده به دولت رفت و دیدیم که هرچه در این قانون وجود دارد سلبی است و فقط جرم‌انگاری شده است. ما بیش از ۷۰ ماده در جنبه‌های ایجابی گذاشتیم و یکی از بخش‌ها را با حداکثر ۱۳ ماده و به طریق جمع‌سپاری، برای جرم‌انگاری در نظر گرفتیم.
با لایحه عفاف و حجاب نمی‌توان سَرسَری برخورد کرد
وی یادآور شد: برخی گفتند شما اگر عفاف و حجاب برایتان مهم بود دوفوریتی بودن آن را تصویب می‌کردید در حالی که نظر ما این بود که چنین موضوعی که جنبه‌های مختلف سیاسی، اجتماعی و فرهنگی دارد و مهم است نمی‌توان سرسری برخورد کرد. پس با تأمل آن را بررسی و پیگیری کردیم.
برخی منتقدان من خودشان یک توئیت درباره طرح صیانت نزدند
قالیباف گفت: برخی شایعه می‌کنند که قالیباف نمی‌خواهد فلان کار را انجام دهد. در حالی که من در مورد طرح صیانت یک رشته توئیت زدم و محکم هم از طرح صیانت دفاع کردم. کسانی که می‌گویند لاپوشانی می‌کنیم حرف نادرستی می‌زنند، ما بچه انقلاب هستیم و لاپوشانی نداریم. آیا آنان که چنین می‌گویند خودشان یک توئیت درباره طرح صیانت در آن ایام زدند؟
رئیس مجلس شورای اسلامی ادامه داد: در عین حال که لاپوشانی نداریم اما حرف هم داریم و می‌گوییم اگر پلتفرمهایی باید به دلیل بحث‌های امنیتی بسته شود به عنوان دلسوز انقلاب یک نگاهی بکنیم که بعد ۱۵ تا ۱۶ ماه آیا امروز در پلتفرم‌های ما آن فرهنگ ایرانی و اسلامی که مدنظر بود ترویج شده است؟
قالیباف تصریح کرد: وای به حال من که به‌عنوان یک رزمنده که برای احکام دین خدا جانمان را هم می‌دهیم، لحظه‌ای در اجرای آن احکام الهی تردید کنیم، یعنی برای یک رأی، دین‌فروشی کنیم؟"
politics,"به گزارش همشهری‌آنلاین، مهدی شمس‌آبادی ادعای مطرح شده در گروه‌های معاند در خصوص بازداشت شدن جوان ۱۸ساله بلوچ به نام سپهر شیرانی توسط نیروهای اطلاعات سپاه زاهدان را تکذیب و بیان کرد: این فرد هیچ‌گونه سابقه زندان و بازداشت شدن نداشته است.
وی با اشاره به اینکه هیچ ارگان امنیتی این فرد را بازداشت نکرده است، افزود: والدین این جوان روز سه‌شنبه در تماس با ارگان‌های انتظامی خبر از مفقودشدن فرزندشان را دادند.
دادستان عمومی و انقلاب زاهدان گفت: براساس اطلاعات اولیه علت فوت این فرد خودکشی اعلام شده است."
politics,"به گزارش ایرنا، آیت الله سید ابراهیم رییسی روز جمعه در جمع مردم شهرستان میناب استان هرمزگان افزود: قدرت نظامی جمهوری اسلامی ایران در منطقه تهدیدی برای هیچ کشوری نیست بلکه قدرت ما امنیت‌ساز است و کشورهای منطقه می‌توانند به این قدرت اتکا کنند و ابزار نظامی بخشی از توان نظامی ماست و اساس قدرت این نظام قدرت برتر ایمان است.
وی با اشاره به اینکه امروز قدرت ایمان در برابر متجاوزان به پیروزی رسیده است و آنچه اکنون در جهان اتفاق افتاده برتری ایمان در برابر اشرار و متجاوزان عالم است، ادامه داد: در موضوع غزه امروز پیروز میدان مردم مقتدر فلسطین هستند و شکست خورده این میدان رژیم جنایتکار آمریکاست و این نمونه ای از عرصه ایمان است.
رئیسی با بیان اینکه در گذشته هرگاه میخواستند با ایران سخن بگویند می گفتند گزینه نظامی روی میز است اما اکنون دیگر این حرف ها شنیده نمی شود و حتی می گویند قصد هیچ درگیری با ایران را نداریم."
politics,"به گزارش همشهری‌آنلاین، مقاومت اسلامی عراق در بیانیه‌ای در این باره اعلام کرد که رزمندگان آن با چند پهپاد پایگاه «حریر» آمریکا در استان اربیل را هدف قرار دادند.
بر اساس گزارش شبکه المیادین، در این بیانیه آمده است که این دومین پاسخ مقاومت عراق به تجاوزات بامداد امروز آمریکا به مواضعی در خاک عراق و سوریه بود.
مقاومت اسلامی عراق صبح امروز نیز در اولین واکنش به حملات آمریکا، پایگاه عین الاسد را هدف قرار داده بود.
مقاومت عراق اخیرا از تعلیق موقت عملیات‌های خود علیه مواضع آمریکا در منطقه خبر داده بود اما حملات بامداد امروز واشنگتن به خاک این کشور باعث ازسرگیری این عملیات شد.
ستاد فرماندهی مرکزی آمریکا (سنتکام) ساعات اولیه صبح امروز اعلام کرد در پاسخ به کشته شدن سه نظامی خود در حمله هفته گذشته به پایگاه این کشور در خاک اردن، مواضعی را در سوریه و عراق هدف قرار داده است.
سنتکام مدعی هدف قرار دادن ۸۵ موضع در این تجاوزات شد."
politics,"به گزارش همشهری آنلاین روزنامه کیهان در ستون (گفت و شنود) نوشت:
گفت: چه خبر؟
گفتم: شبکه‌های فارسی‌زبان آمریکا و انگلیس و اسرائیل و برخی از مدعیان اصلاحات پیام تلفنی یکی از خوانندگان کیهان در ستون «‌کیهان و خوانندگان‌» را به روزنامه نسبت داده و علیه آن شلتاق کرده و اعتراض کرده‌اند!
گفت: اعتراضشان چیست؟
گفتم: در پیام خواننده کیهان خطاب به انقلابیون یمن آمده است «درخواست ما از دلاورمردان یمن و عراق این است که فرودگاه‌های نظامی اسرائیل غاصب را نیز با موشک‌های نقطه‌زن شخم ‌بزنند و کشتی‌ها و هواپیماهای آمریکایی حامل سلاح را یا غنیمت یا مورد هدف قرار دهند».
گفت: این که باعث افتخار است. رسانه‌های آمریکا و متحدانش باید هم از این پیام آشفته باشند ولی مدعیان اصلاحات چرا آب و روغن قاطی کرده‌اند؟! مدعیان اصلاحات چرا باید حتی از پیشنهاد حمله به آمریکا و انگلیس و اسرائیل هم عصبانی شوند؟ به آنها چه ربطی دارد؟!
گفتم:‌ ای عوام! چرا ربطی ندارد؟ مگر نشنیده‌ای که شاعر می‌گوید: «‌تیر مژگان تو از عینکِ پشت‌ ... خورد به قلب بغلی، بنده را کُشت‌»!"
politics,"به گزارش همشهری آنلاین، وزارت دادگستری آمریکا با انتشار یک بیانیه علیه آنچه «شبکه تأمین کننده مالی سپاه پاسداران ایران» خوانده است، اتهامات تروریسم و فرار از تحریم را مطرح کرد و به این بهانه ۵۲۰ هزار بشکه نفت ایران را توقیف کرد.
در این بیانیه که روی وب سایت وزارت دادگستری آمریکا قرار گرفته، این وزارت‌خانه با طرح ادعاهایی از بازگشایی سه پرونده فدرال در دو دفتر دادستانی ایالات متحده، به عنوان جدیدترین پرونده در مجموعه تلاش‌ها برای مبارزه با صادرات غیرقانونی نفت ایران که بودجه سپاه پاسداران انقلاب اسلامی ایران را تامین می‌کند، خبر داد.
وزارت دادگستری آمریکا به همین بهانه اتهاماتی را نیز علیه خریداران نفت خام ایران در چین، روسیه و سوریه مطرح کرد.
همچنین در این بیانیه آمده است: در منطقه جنوبی نیویورک، هفت متهم، از جمله یکی از فرماندهان سپاه پاسداران ایران و ماموران یک گروه انرژی ترکیه به جرایم تروریسم، فرار از تحریم، کلاهبرداری و پولشویی در ارتباط با قاچاق و فروش نفت ایران به خریدارانی در چین، روسیه و سوریه متهم شده‌اند. علاوه‌براین، ایالات متحده ۱۰۸ میلیون دلار را که به عنوان بخشی از طرح این متهمان برای تأمین مالی سپاه پاسداران انقلاب اسلامی استفاده می‌شد، ضبط کرد.
وزارت دادگستری آمریکا با بیان اینکه ‌ «این ۱۰۸ میلیون دلار متعلق به شرکت سهامی خاص نفت چین (سی‌اوپی‌سی) است» مدعی شد این شرکت به عنوان شرکت صوری متعلق به سپاه پاسداران ایران فعالیت می‌کند.
بر اساس این بیانیه، وزارت دادگستری آمریکا به‌علاوه علیه یک زن چینی به نام شائویون وانگ و یک شهروند عمانی به نام محمود رشید عمور الحبسی به اتهام آنچه نقض تحریم‌های ایران و پولشویی مرتبط با انتقال و فروش نفت ایران به پالایشگاه‌های دولتی چین عنوان کرده است در دادگاهی در پایتخت آمریکا اعلام جرم کرد.
مریک گارلند، وزیر دادگستری و دادستان کل ایالات متحده نیز پس از انتشار این بیانیه مدعی شد این وزارتخانه از همه اختیارات خود برای مسدود کردن روند «تامین مالی غیرقانونی و توانمند کردن فعالیت‌های کینه‌توزانه ایران که در ماه‌های اخیر آشکارتر شده است» استفاده خواهد کرد.
سرقت نفت ایران توسط ایالات متحده در حالی انجام شده است که وزارت خزانه‌داری این کشور نیز روز چهارشنبه یک شرکت واقع در لبنان را به اتهام ارتباط با نیروی قدس سپاه پاسداران ایران و ۲ شرکت ترکیه‌ای و لبنانی به اتهام ارتباط با حزب‌الله لبنان در لیست تحریم‌های خود قرار داد.
آمریکا علاوه‌براین در اقدامی مشترک با دولت انگلیس تحریم‌های جدیدی را علیه چند شخص ایرانی و واحد ۸۴۰ سپاه پاسداران انقلاب اسلامی اعمال کرده بود."
politics,"به گزارش همشهری‌آنلاین، جلسه دادخواهی خانواده شهدای حمله به ناوشکن‌های سهند، سبلان و جوشن، در شعبه ۵۵ دادگاه حقوقی تهران ویژه رسیدگی به دعاوی بین‌الملل به ریاست قاضی حسین زاده امروز یکشنبه ۱۵ بهمن ماه برگزار شد.
قاضی حسین‌زاده در ابتدا با اعلام رسمیت دادگاه گفت: موضوع پرونده حاضر ناظر بر دادخواهی ۹۸نفر از خانواده معظم شهدای ارتش و جانبازان نسبت به اقدام تروریستی دولت آمریکا مبنی بر حمله در حالت غیرتخاصم به سه ناوشکن سهند، سبلان و جوشن است.
جلسه دادخواهی خانواده شهدای حمله آمریکا به ناوشکن‌های سهند، سبلان و جوشن برگزار شد/ وکیل خانواده شهدا: حمله آمریکا در زمانی اتفاق افتاد که هیچ حالت تخاصمی بین دو کشور وجود نداشته است
وی ادامه داد: در این پرونده ۹۸نفر شامل ۴۵ خانواده شهید از ناوسهند، ۷خانواده شهید از ناو سبلان و ۲۲نفر از مجروحین حادثه حمله تروریستی آمریکا دادخواهی کردند. دادگاه حقوقی تهران خود را صالح به رسیدگی به این دعوا می‌داند، مستند به قانون صلاحیت محاکم جمهوری اسلامی، هر کس از اتباع ایرانی به هر طریقی از باب اقدامات دول معاند متضرر شود حق دادخواهی در محاکم ایران را دارد. قانون اقدام متقابل به دادگاه تهران حقی می‌دهد که نسبت به استماع چنین دعوایی رسیدگی و پذیرش دادخواهی را داشته باشد.
در ادامه جلسه قاضی از وکیل خانواده شهدا درخواست کرد در جایگاه حاضر شود.
وکیل حاضر در جلسه پس از توضیح نحوه شکل‌گیری این پرونده گفت: موضوع مورد بررسی این پرونده تهاجم بی‌رحمانه نیروی هوایی دولت آمریکا به ناوشکن‌های سهند، سبلان و جوشن در خلیج فارس در ۲۹فرودین سال ۱۳۶۷ است که سبب غرق شدن و شهادت پرسنل مستقر در آن‌ها شده است.
وی ادامه داد: ناوشکن سبلان توسط هواپیمای جنگی مورد اصابت واقع و خسارت سنگینی به آن وارد شد، ده‌ها نفر از پرسنل این سه ناوشکن به شدت جراحت برداشته که هم اکنون از جانبازان هستند و در این جلسه حضور دارند.
وکیل حاضر در جلسه با بیان اینکه مجموعا ۵۶نفر از پرسنل ناوشکن سهند و جوشن شهید شده و پیکر این شهدا به قعر آب فرورفته است که دسترسی به پیکر آن‌ها غیر ممکن بوده است.
وی گفت: با توجه به وظیفه ذاتی خود به عنوان یک وکیل و مسئولیتی که در برابر خانواده شهدا احساس میکردم، وکالت این پرونده را پذیرفته و به نتایج مطلوبی دست یافتم.
این وکیل در ادامه گفت: موکلین بنده از اولیای دم و جانبازان و خسارت دیدگان با جدیت تمام پیگیر احقاق حقوق خود هستند.
وی گفت: دولت آمریکا در ۲۹فروردین سال ۶۷ در اولین روز ماه رمضان حمله خود را در حالی آغاز کردند که هیچ مخاصمه‌ای بین این دو کشور وجود نداشته و طی جنگ ایران و عراق بارها بی طرفی خود را اعلام کرده بودند.
وی افزود: این تهاجم گسترده و از قبل برنامه‌ریزی شده با چند ناو گروه سطحی و پشتیبانی ناو هواپیمابر یواس اینترپرایز به همراه دو ناوشکن رزمی و یک کشتی تدارکاتی آب خاکی و یگان‌های دیگر آغاز شد و بعد لز هجوم به یک سکو در میدان نفتی سلمان به میدان نفتی رسالت حمله و به سکوی ساسان یورش برده و اقدام به جمع‌آوری اسناد و کار گذاشتن مواد منفجره به منظور از کار انداختن آن کرده بودند.
وی گفت: ناوچه جوشن ماموریت یافته بود که به کمک پرسنل مستقر در سکوها و همچنین حفاظت از آن‌ها بشتابد که کلیه دستگاه‌های مخابراتی از کار انداخته شده و در همان زمان ۵ یا ۶ فروند هواپیمای جنگی ناوچه را محاصره کردند. این اقدام آمریکایی‌ها نه تنها نتوانست کوچکترین خللی در انجام عملیات ناوچه جوشن داشته باشد بلکه آن‌ها با قدرت تمام به مسیر خود ادامه دادند، اما پس از تهدیدات آمریکایی‌ها نسبت به ترک منطقه توسط پرسنل ناوشکن و همچین هشدار و تهدید برای ترک خود ناوچه و مقاومت فرمانده و پرسنل شجاع آن، با بی رحمی تمام با شلیک چند موشک، ناوچه جوشن را غرق و باعث شهید شدن ۱۱ نفر و مجروح شدن ۳۵ نفر از پرسنل خدوم این ناو شدند.
وکیل حاضر در جلسه گفت: پس از یورش بی رحمانه به ناوچه جوشن، ناوشکن سهند که ماموریت یافته بود جایگزین ناوشکن سبلان در خلیج فارس شود در نزدیکی جزیره هنگام مورد هجوم نیروهای هوایی و دریایی آمریکا قرار گرفته و این ناوشکن نیز همانند ناوچه جوشن مورد اثابت چندین موشک و همچنین هواپیماهای جنگی آمریکا قرار گرفت و در این یورش وحشتناک ۴۵ نفر از پرسنل این ناوشکن شهید و تعداد زیادی مصدوم و مجروح شدند.
وی گفت: پس از غرق شدن ناوشکن سهند ناوشکن سبلان که پس از ۹ روز دریانوردی آماده پهلوگیری در اسکله ناوگان بندرعباس بود، پس از غرق ناوشکن سهند دوباره ماموریت یافت به سمت تنگه هرمز حرکت کند که این ناوشکن نیز همانند ناوچه جوشن و ناوشکن سهند در نزدیکی جزیره لارک مورد حمله گسترده نیروهای آمریکایی که با جنگ‌افزارهای مدرن به خلیج فارس لشکرکشی کرده بودند، قرار گرفته و توسط بمب هدایت شونده لیزری هواپیمای جنگی آمریکا مورد هدف قرار گرفت و از این بابت خسارت سنگینی به ناوشکن وارد و ده‌ها نفر از پرسنل آن ناوشکن به شدت مجروح شدند.
وی ادامه داد: در واقع هدف ناوگان دریایی و هوایی آمریکا ضربه زدن به نیروهای ایرانی و اعمال فشار به ایران برای پایان دادن به جنگ و حفظ رژیم جنایتکار صدام بود که با نقض آشکار مقررات بین‌المللی و اقدام ضدبشری صورت پذیرفت.
وی گفت: این اقدام غیر انسانی و وحشیانه باعث شد ۵۶ نفر از پرسنل متخصص جان خود را از دست داده و خانواده آن‌ها داغدار شوند و بسیاری از آنان با مصدومیت و جراحات شدید پس از گذشت ۳۵ سال از این حادثه هنوز در رنج و عذاب و درد به سر ببرند. تعداد بسیار کمی از شهدا اجسادشان روی آب شناور بوده و توانسته بودند جسد آن‌ها را پیدا کنند. اما اکثر شهدا به همراه ناوشکن سهند و ناوچه جوشن غرق شدند و اثری از آن‌ها نیست.
وی خطاب به قاضی گفت: دولت آمریکا با وجود اعلام بی طرفی در جنگ تحمیلی عراق به جمهوری اسلامی ایران با حمله مستقیم به ناوشکن سبلان، سهند و ناوچه جوشن مرتکب جنایت تجاوز شده است. بر اساس بند ۴ ماده ۲ منشور ملل متحد، توسل به زور علیه یک کشور نقض حقوق بین الملل تلقی شده و آمریکا با این عمل مرتکب نقض حقوق بین‌الملل شده است.
این وکیل ادامه داد: ناوشکن‌ها و ناوچه نیروی دریایی ارتش به عنوان کشتی جنگی ناوگان ارتش جمهوری اسلامی ایران از امنیت حاکمیتی برخوردار بوده و تعرض به آن کشتی‌های جنگی در حکم نقض مصونیت دولت جمهوری اسلامی ایران و مستوجب جبران خسارت است.
وی ادامه داد: جنایت تجاوزکارانه علیه ناوشکن‌ها و ناوچه مذکور به عنوان یک عمل متخلفانه بین‌المللی منسوب به دولت آمریکا و مسئولان وقت آن کشور در چارچوب اصول و قوانین بین‌الملل از جمله طرح مصونیت بین‌المللی دولت آمریکا و مقامات آمریکایی مورد اشاره دادخواست است. خواهان پرونده همگی از اولیای دم و جانبازان این اقدام تجاوزکارانه نیروهای آمریکا در حمله مستقیم به کشتی‌های جنگی مذکور هستند که خواهان اجرای عدالت و جبران ناشی از عمل خلاف قانون توسط ارتش متجاوز آمریکا هستند.
وی گفت: همان‌گونه که دیوان بین‌المللی دادگستری در پرونده موسوم به سکوهای نفتی اعلام کرده است که استناد آمریکا به حق دفاع مشروع برای حفاظت از منافع به اصطلاح حیاتی مردود اعلام شده است و هیچ بهانه‌ای برای حمله مسلحانه به ناوشکن‌های دارای مصونیت حاکمیتی نداشته است.
بنا بر قانون صلاحیت دادگستری جمهوری اسلامی برای رسیدگی به دعاوی مدنی علیه دولت‌های خارجی مصوب ۱۷ اسفند ماه ۱۳۹۰ از آن مقام قضایی با استناد به قوانین و مقررات تقاضای رسیدگی به منظور اجرای عدالت در حق خواسته مورد استدعا است.
در ادامه قاضی از وکیل حاضر در جلسه سوال کرد که آیا دولت آمریکا قبل از حمله، اخطاری برای جمهوری اسلامی ایران صادر کرده بود؟
وکیل گفت: خیر بر اساس اسناد و مدارک هیچ‌گونه اثری مبنی بر اخطار قبلی وجود ندارد. این حمله به صورت از پیش برنامه‌ریزی شده بود است.
قاضی در ادامه خطاب به وکیل گفت: بهانه این حمله از سوی دولت آمریکا چه بوده است؟
وکیل گفت: آن‌ها مدعی بوده‌اند که چند روز قبل از این عملیات یکی از کشتی‌های ایرانی در مسیر کاروان کشتی‌ها مین‌گذاری کرده است این ادعا توسط مجامع بین‌المللی مورد رسیدگی قرار گرفت که اعلام کردند که این ادعای آمریکایی‌ها درست نیست.
در ادامه دریادار معنوی فرمانده وقت ناوشکن سبلان به عنوان شهود در جایگاه حاضر شد و گفت: دولت آمریکا نتوانست اثبات کند که عملیات مین‌گذاری توسط چه کسانی انجام شده است.
وی گفت: ناو آمریکایی ۱۰ روز در یک مایلی ما بود، اما هیچ اخطاری به ما نداده بودند. هیچ عملیات خصمانه‌ای انجام نداده بودند که ما قصد آن‌ها را بفهمیم. با اینکه آمریکا اعلام بی طرفی کرد، ولی هیچگاه بی‌طرف نبود و همواره رژیم عراق را تجهیز می‌کرد.
در ادامه خانم عبدل‌آبادی همسر شهید محمدی آبیز از شهدای ناوشکن سهند در جایگاه حاضر شد و از سختی‌ها و مشقت‌های روحی و روانی همسران و فرزندان شهدای این اقدامات تروریستی گفت.
در ادامه فرزند شهید علی راد از شهدای ناوشکن سهند در جایگاه حاضر شد و گفت: در زمان شهادت پدرم شش سال داشتم و سختی‌های زیادی را در خلا نبودن پدر متحمل شده‌ام، چگونه می‌توان جبران این همه خسارات را کرد؟ تجاوز به حریم دریایی و حمله به سه ناو در حال دفاع به طوری که نه لاشه ناوها و نه پیکر شهدا قابل یافتن باشد به دور از انسانیت است. از دادگاه درخواست داریم تا با جدیت هر چه تمام‌تر به این موضوع رسیدگی کند.
قاضی حسین‌زاده گفت: در پرونده حاضر برای خوانندگان وفق گزارش ابلاغیه‌هایی را ارسال کرده‌ایم، اما خواندگان در جلسه دادگاه حضور پیدا نکردند در حالیکه نامبردگان از جلسه امروز مطلع و آگاه بودند و دادخواست وکیل برای آن‌ها ارسال شده است.
وی گفت: با لحاظ تحقیقات و اخذ اظهارات خواهان برای دادگاه محرز است که دولت آمریکا با دستور سردمداران وقت با ورود غیر قانونی به آب‌های سرزمینی ما که در حکم خاک کشور تلقی می‌شود به نقض کنوانسیون حقوق دریاها اقدام کرده و به صراحت وارد آب‌های سرزمینی شده و اولین تخلف را انجام داده‌اند.
قاضی ادامه داد: دولت آمریکا بدون هرگونه مستند محکمه‌پسند به سه ناو متعلق به ارتش حمله و استدلال آن‌ها برای حمله به ارتش جمهوری اسلامی ایران غیر قانونی بوده است.
وی گفت: لازم به ذکر است در آن تاریخ کشور جمهوری اسلامی با دولت امریکا در مخاصمه نبوده است و این اقدام مصداق بارز تجاوز است که خود آمریکا با پیوستن به کنوانسیون‌های مربوطه آن را پذیرفته است. بر اساس اصل مسئولیت بین‌المللی دولت‌ها آمریکا خود ناقض این اصل است که مصداقی از نقض حقوق بشر نیز تلقی می‌شود.
قاضی حسین‌زاده در پایان با بیان اینکه وجود چنین قهرمانانی در نیروی دریایی و ارتش جمهوری اسلامی به عنوان نهادی که مصداق بارز پاکی است و جز ایثار از آن چیزی در ذهن نداریم مایه مباهات است، ختم جلسه را اعلام کرد."
