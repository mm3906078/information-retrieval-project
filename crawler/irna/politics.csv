Class,Text
politics,"به گزارش خبرنگار حوزه دولت ایرنا، منوچهر متکی در همایش احزاب و انتخابات که صبح امروز (پنجشنبه) در وزارت کشور برگزار شد، طی سخنانی گفت: شرکت در انتخابات حق مردم است و ملت ایران در حکومت طاغوت و پیش از انقلاب اسلامی این حق را نداشتیم.
عضو شورای مرکزی خانه احزاب اضافه کرد: گوناگونی دولتها در ۴۳ سال گذشته نمایانگر، حق رای مردم است. انتخابات و شرکت در آن یک حق و به موازات آن یک تکلیف شرعی و ملی است.
عضو شورای اصولگرایی وحدت ادامه داد: انتخابات بدون رقابت بی‌معناست و رقابت بدون حضور نمایندگان سلیقه‌های مختلف میسر نیست. همچنین تعهد سلیقه‌های مختلف سیاسی به نظام باید تعهد متقابل باشد. ما هویت مجموعه حزبی خود را از نظام می‌گیریم و اکنون در انتخابات باید نقش آفرینی کنیم.
متکی ادامه داد: خانه احزاب از برگزاری یک نشست مردمی ۱۰۰ هزار نفری در استادیوم آزادی استقبال می‌کند تا همه احزاب از همه هوادران خود بخواهند در این مراسم حاضر شوند؛ این نشانه تعهد متقابل احزاب به نظام است.
عضو شورای مرکزی خانه احزاب در ادامه گفت: هر رئیس جمهوری بعد از انتخابات، می‌گوید من حزبی نیستم؛ اینگونه اظهارات باید مذموم شمرده شود.
متکی افزود: انتخابات سال ۱۴۰۲در شرایطی برگزار می‌شود که دشمن با دهان باز و دریده و همه معاندین و قسم‌خوردگان، علیه انتخابات طمع و برنامه‌ریزی کردند. ما به عنوان مجموعه احزاب باید به تکلیف خود عمل کنیم و با حضور در انتخابات، پیام‌های روشنی به دشمنان خود بدهیم.
عضو شورای وحدت تأکید کرد: مردم بر اساس حقی که دارند به انتخابات می‌آیند. اما براساس رضایتی که دارند پایشان به این آمدن محکم می‌شود. دولت هم باید نسبت به حل مشکلات مردم عنایت بیشتری داشته باشد.
پیشنهاد شریعتی: همایش احزاب دهه فجر برگزار شود
در ادامه مالک شریعتی دبیرکل جمعیت رهپویان نیز در این همایش گفت: جدا از همه اختلاف سلیقه‌هایی که احزاب و گروه‌های مختلف با یک دیگر دارند، از همه دوستان تقاضا میکنم اینجا راجع به یک موضوع با هم متحد باشیم و آن مقابله با فساد است.
عضو کمیسیون ماده ۱۰ احزاب افزود: در دیدار احزاب و گروه‌های سیاسی مختلف با رئیس جمهور، اعضای گروه‌های مختلف نسبت به فساد واکنش نشان دادند و آقای مرعشی هم درباره مقابله با فساد نکاتی را مطرح کرد.
وی ادامه داد: از شورای نگهبان می‌خواهیم در حوزه سیاسی باز عمل کند؛ البته بسیار تأکید داریم که اگر کسی فساد اخلاقی و اقتصادی دارد، جلوی آن را بگیرند.
شریعتی در ادامه گفت: اگر اتحادی بین احزاب باشد می شود یک پیشنهادی را مطرح کرد، برای حضور در انتخابات و افزایش مشارکت متحدانه همایشی در دهه فجر برگزار کنیم.
شریعتی در پایان تأکید کرد: از همه احزاب سیاسی کشور درخواست دارم فساد را نفی کنند، البته که در همه گروه‌های سیاسی انسان‌های پاک دستی وجود دارد."
politics,به گزارش خبرنگار حوزه دولت ایرنا، سپهر خلجی رئیس شورای اطلاع رسانی دولت اعلام کرد: در پی گزارش رئیس سازمان امور اداری و استخدامی در جلسه هیأت دولت مبنی بر کارسازی معاون یکی از وزارتخانه‌ها برای استخدام چند نفر خارج از سازوکار قانونی، رئیس‌جمهور دستور برکناری آن معاون وزیر را صادر کرد.
politics,"به گزارش خبرنگار حوزه دولت ایرنا، آیت الله سید ابراهیم رئیسی صبح امروز چهارشنبه در جلسه هیات‌ دولت با اشاره به سخنان مهم روز گذشته رهبر معظم انقلاب اسلامی درباره انتخابات، ضمن سرنوشت‌ساز دانستن حضور مردم در انتخابات، بر بسیج همه امکانات دولت برای فراهم کردن زمینه مشارکت مردم در این انتخابات تاکید کرد.
رئیس جمهور درباره انتخابات دو وظیفه مشخص برای دولت برشمرد و افزود: اعضای دولت و مسئولان دستگاه‌های اجرایی در وهله اول باید با تلاش برای رفع مشکلات و گشودن گره‌ها در جامعه و مردم امیدآفرینی و انگیزه آنها را برای مشارکت اجتماعی ارتقا دهند و در وهله دوم نیز مسئول هر کدام از دستگاه‌های دولتی باید برای عملی شدن رهنمودهای مقام معظم رهبری در حوزه مسئولیت خود برنامه‌ریزی کرده و ملزومات برگزاری انتخابات باشکوه را فراهم کنند.
تحت پوشش بیمه قرار گرفتن ۱۰ هزار نفر از شاغلین صنایع دستی و راهنمایان گردشگری
در این جلسه دستور قبلی رئیس جمهور برای تحت پوشش بیمه قرار گرفتن ۱۰ هزار نفر از شاغلین صنایع دستی و راهنمایان گردشگری، مطرح و مقرر گردید سازمان برنامه و بودجه و وزارتخانه‌های میراث فرهنگی، گردشگری و صنایع دستی، تعاون، کار و رفاه اجتماعی موضوع را با فوریت اجرا نمایند.
پرداخت مطالبات ۶۵ درصد از بازنشستگان با رقمی معادل ۲۲ هزار میلیارد تومان
در جلسه امروز هیات دولت رئیس سازمان برنامه و بودجه با اشاره به اقدامات دولت برای تسویه پاداش پایان خدمت جمعی از بازنشستگان، از پرداخت مطالبات ۶۵ درصد از بازنشستگان با رقمی معادل ۲۲ هزار میلیارد تومان خبر داد و افزود: حدود ۱۲ هزار میلیارد تومان دیگر از مطالبات باقیمانده نیز تا یکی دو هفته آتی پرداخت می‌شود.
منظور همچنین با اشاره به توضیحات روز گذشته وزیر بهداشت، درمان و آموزش پزشکی در مجلس درباره خدمات و اقدامات دولت مردمی در حوزه سلامت و درمان، با بی‌نظیر توصیف کردن خدمات دولت مردمی در این حوزه اظهار داشت: تاکنون بیش از ۳ و نیم میلیارد دلار ارز ۲۸ هزار و ۵۰۰ تومانی و ۲۹۵ هزار میلیارد تومان نیز به شکل ریالی به وزارت بهداشت تخصیص داده شده است و مجموع تخت‌های جدید بیمارستانی که تا پایان امسال به بهره‌برداری می‌رسند به ۷ هزار تخت بالغ می‌شود و هزار خانه بهداشت جدید نیز به بهره‌برداری خواهند رسید.
تک رقمی شدن نرخ بیکاری در ۲۴ استان کشور
وزیر تعاون، کار و رفاه اجتماعی نیز در گزارشی از پیشرفت طرح‌ها و برنامه‌های اشتغالزایی در ۳ فصل گذشته، از تک رقمی شدن نرخ بیکاری در ۲۴ استان کشور و افزایش فرصت‌های شغلی دائمی و ماندگار و کاهش فرصت‌های شغلی موقت خبر داد و خاطرنشان کرد: هر چند هنوز نرخ بیکاری فارغ‌التحصیلان و بانوان بالاست، اما آمارها در این عرصه نیز کاهشی شده است.
اعزام ۱۷ هزار و ۸۷۲ ایثار گر به حج
رئیس بنیاد شهید و امور ایثارگران نیز از اعزام ۵۱۲ هزار نفر از ایثارگران به سفر از سوی این بنیاد خبر داد و افزود: از این تعداد ۱۷ هزار و ۸۷۲ نفر به حج و عتبات اعزام شده‌اند. ضمن اینکه هزار جانباز قطع نخاعی نیز با دریافت حق پرستاری و همیاری به سفر اعزام شده‌اند که از این تعداد ۳۶۰ نفر مشهد را به عنوان مقصد انتخاب کرده‌اند.
وزیر ورزش و جوانان نیز در این جلسه از هدایای رهبر معظم انقلاب اسلامی برای «مدال‌آوران بازی‌های آسیایی و پاراآسیایی هانگژو» گزارشی ارائه کرد.
آیت الله رئیسی نیز با اشاره فرمایشات اخیر رهبر معظم انقلاب اسلامی در دیدار مردم قم و عنایت مکرر ایشان نسبت به دولت و همچنین گزارش وزیر ورزش و جوانان، از حمایت‌های مقام معظم رهبری نسبت به دولت و اقشار مختلف از جمله ورزشکاران خصوصا قهرمانان صمیمانه قدردانی کرد."
politics,"محسن دهنوی در گفتگو با خبرنگار پارلمانی ایرنا با اشاره به مصوبه قانون بودجه در خصوص ثبت پلاک ملی خودروهای مناطق آزاد گفت: به گواهی آمارها و تحلیل کارشناسان، مصرف بالای خودروهای ساخت داخل در بروز ناترازی بنزین در کشور موثر هستند. باید سیاست های عاجل و جدی در این زمینه اتخاذ کنیم.
دهنوی با اشاره به تصویب قانون ثبت پلاک ملی خودروهای مناطق آزاد را در مجلس گفت: این مصوبه قانون بودجه است و در زمینه کاهش مصرف بنزین داخل، کاستن از قیمت خودرو در بازار و افزایش درآمدهای پایدار دولت تاثیرگذار خواهد بود.
به گفته این نماینده مجلس، در شرایطی که خودروهای مناطق آزاد امکان تردد در سطح کشور را پیدا می کنند، میزان مصرف بنزین خودروهای داخل کشور کاهش پیدا می کند. موضوع دوم این است که به جای این خودروها در مناطق آزاد خودرو وارد می شود و این به معنای افزایش واردات خودروهای با کیفیت خارجی است که بر کاهش مصرف بنزین اثرگذار خواهد شود.
وی ادامه داد: پیروی تصویب این قانون، کلیه خودروهای دارای مجوز تردد با پرداخت حقوق ورودی و عوارض متعلقه خودروهای مناطق آزاد و ویژه اقتصادی پلاک ملی می‌شوند. وزارت صمت اجازه دارد نسبت به صدور مجوز ثبت پلاک ملی خودروهای مناطق آزاد و ویژه اقتصادی اقدام کند.
این نماینده مجلس گفت: تسهیل واردات خودرو و پلاک کردن خودروهای مناطق آزاد به انحای مختلف در کنترل ناترازی و مصرف کمتر بنزین در کشور اثرگذار است. این اقدام، رقابتی به وجود می آورد و خودروسازهای داخل را به سمت اصلاح کیفیت خودروهایشان و کاهش مصرف بنزین سوق می دهد.
وی تأکید کرد: مصوبه قانون بودجه در خصوص ثبت پلاک ملی خودروهای مناطق آزاد در افزایش درآمدهای دولت نیز اثرگذار است. در حال حاضر، ۴۰ هزار خودروی غیر آمریکایی و زیر ۲۵۰۰ سی سی در مناطق آزاد وجود دارند. با فرض ورود ۳۰ هزار مورد از این خودروها به داخل کشور، با میانگین قیمت (پس از استهلاک) ۲۰ هزار دلاری و تعرفه ۱۰۰ درصدی و دلار ۳۸، ۵۰۰ تومانی، ۲۳ همت درآمد زایی برای دولت خواهد داشت.
دهنوی گفت: واردات خودروهای کم مصرف خارجی و پلاک کردن خودروهای مناطق آزاد به نحوی که بتوانند در کشور تردد داشته باشند، آن طور که شرح داده شد، زمینه را برای رفع ناترازی بنزین فراهم می کند. این امر به معنای جلوگیری از ارزبری در حوزه ی واردات بنزین است.
به گزارش ایرنا،تا پیش از این خودروهای مناطق آزاد حق تردد در این مناطق را داشتند و امکان ثبت پلاک ملی برایشان وجود نداشت. در راستای تسهیل واردات خودرو و استفاده از خودروهای با کیفیت خارجی در کشور، در قانون بودجه مصوبه ای داشتیم که امکان ثبت ملی خودروهای مناطق آزاد را فراهم کرده است.
بر اساس این مصوبه، خودروهایی که تا پیش از ابلاغ این آئین نامه مجاز به تردد در مناطق آزاد تجاری - صنعتی و ویژه اقتصادی هستند، مشروط به پرداخت کلیه عوارض و بدهی‌های مربوط و حقوق ورودی مشتمل بر حقوق گمرکی و سود بازرگانی (مصوب و دارا بودن معاینه فنی متصل به سامانه سیمفا با رعایت قوانین مجاز به پلاک گذاری ملی و واردات به سرزمین اصلی هستند.
خودروهای مستثنی شده از حکم بند (۱) تفاهم نامه مشترک شورای عالی مناطق آزاد تجاری-صنعتی و ویژه اقتصادی و گمرک جمهوری اسلامی ایران به شماره ۱۴۰۰۲/۱۰/۱۴۳۰ مورخ ۱۴۰۰/۳/۱۰ مشمول حکم این ماده نیستند.
در ماده ی ۲ این مصوبه آمده است که مبنای تعیین ارزش خودرو و حقوق ورودی بر اساس تبصره (۶) اصلاحی ماده واحده قانون چگونگی محاسبه و وصول حقوق گمرکی سود بازرگانی و مالیات انواع خودرو و ماشین آلات راهسازی وارداتی و ساخت داخل و قطعات آنها موضوع ماده (۱۲) قانون الحاق موادی به قانون ساماندهی صنعت خودرو مصوب ۱۴۰۲ است.
ماده ۳ این مصوبه نیز تصریح می کند که پلاک گذاری ملی و واردات خودرو موضوع این تصویب نامه به سرزمین اصلی توسط اشخاص حقیقی و حقوقی منوط به اخذ تاییدیه، آلایندگی ایمنی و خدمات پس از فروش از سازمان‌های حفاظت محیط زیست و ملی استاندارد ایران و وزارت صنعت، معدن و تجارت و رعایت ماده (۱۰) قانون ساماندهی صنعت خودرو و با ثبت سفارش و یا ثبت آماری بلامانع است."
politics,"به گزارش خبرنگار پارلمانی ایرنا، کشورهای عضو کمیته فلسطین مجمع مجالس آسیایی (APA) در بیانیه‌ای ضمن حمایت از عضویت کامل دولت فلسطین در سازمان ملل متحد خواستار توقف فوری تجاوز رژیم صهیونیستی و رفع سریع محاصره غزه برای ورود دارو، مواد غذایی، اقلام ضروری و سوخت برای شهروندان فلسطینی شدند.
در متن بیانیه پایانی نخستین نشست کمیته فلسطین مجمع مجالس آسیایی (APA) آمده است: ما نمایندگان و اعضای پارلمان‌های کشورهای عضو مجمع مجالس آسیایی و اتحادیه مجالس کشورهای عضو سازمان همکاری اسلامی در نشست مشترک مجمع مجالس آسیایی و اتحادیه مجالس کشورهای عضو سازمان همکاری اسلامی مورخ ۱۰ ژانویه ۲۰۲۴ در تهران گردهم آمدیم تا در پی تجاوز رژیم صهیونیستی علیه فلسطینیان که موجب کشتار حداقل ۲۱ هزار غیرنظامی شامل حدود ۱۵ هزار زن و کودک و تخریب گسترده غزه و کلیه زیر ساختهای حیاتی آن گردیده در خصوص وضعیت کنونی فلسطین به بحث بنشینیم.
در این بیانیه تاکید شد: رژیم صهیونیستی، ضمن ارتکاب این جرایم جنگی و اعمال شنیع عمداً با هر گونه چشم انداز برای آتش بس فوری و بازگشایی کریدورهای جدید برای کمک‌های انسان دوستانه برای مردم غزه و سایر مناطق اراضی اشغالی فلسطین مخالفت نموده است. ما در نگرانی عمیق خویش مبنی بر اینکه شعله های این اقدامات شیطانی رژیم اسرائیل فراتر از مرزهای فلسطین اشغالی رفته و با توجه به شرایط وخیم فعلی در فلسطین تمام منطقه غرب آسیا با یک چالش بسیار جدی همراه با عواقب خطرناک برای صلح و امنیت جهانی رو به رو خواهد شد مشترک می‌باشیم پس از بحث در خصوص جرایم در حال ارتکاب توسط رژیم اسرائیل علیه شهروندان فلسطینی در نوار غزه و کرانه باختری این نشست مشترک مجمع مجالس آسیایی و اتحادیه مجالس کشورهای عضو سازمان همکاری اسلامی موارد زیر را اعلام می‌کند.
نمایندگان کشورهای عضو کمیته فلسطین مجمع مجالس آسیایی در این بیانیه تاکید کردند: ما با شدیدترین لحن، تجاوز صهیونیستی و نسل کشی ارتکابی توسط رژیم اسرائیل علیه مردم فلسطین در غزه و کرانه باختری را محکوم کرده و خواستار توقف فوری تجاوز اسرائیل و رفع سریع محاصره غزه جهت ورود دارو مواد غذایی اقلام ضروری و سوخت برای شهروندان فلسطینی نیازمند با در نظر گرفتن زمستان قریب الوقوع می باشیم.
در ادامه آمده است: مشارکت آمریکا در تجاوز جرایم جنگی نسل کشی و جنایت علیه بشریت علیه نوار غزه را چه از طریق مشارکت مستقیم در تامین دشمن اسرائیلی با جدیدترین محصولات تولید شده توسط ماشین جنگی آمریکا یا از طریق حمایت از اسرائیل و لاپوشانی جرایم این کشور در مجامع جهانی محکوم می کنیم.
این نمایندگان در این بیانیه یادآور شدند: از سازمان ها و نهادهای بین المللی حقوقی و حقوق بشری به ویژه دیوان کیفری بین المللی می خواهیم در خصوص جرایم جنگی نسل کشی و جنایت علیه بشریت ارتکابی توسط رژیم اسرائیل در نوار غزه اقداماتی را اتخاذ نموده و رژیم صهیونیستی را برای ارتکاب این موارد مجازات نماید. همچنین بر اخراج پارلمان اسرائیل (کنست) از اتحادیه بین المجالس و ارگان های تابعه آن اصرار می ورزیم.
در ادامه این بیانیه تاکید شد: به اقدام در خصوص منزوی نمودن رژیم اسرائیل و بازپس گیری رسمیتش به دلیل ذات آپارتاید، نژاد پرستانه، فاشیستی و تروریستی آن رژیم ادامه خواهیم داد. از تاسیس یک دولت فلسطینی در تمام سرزمین های اشغالی فلسطین به پایتختی همیشگی قدس شریف و حق بازگشت همه آوارگان فلسطینی به میهن خویش که از سال ۱۹۴۸ از آنجا بیرون رانده شدند قویاً حمایت می کنیم.
این نمایندگان در این بیانیه با تاکید بر اینکه از عضویت کامل دولت فلسطین در سازمان ملل متحد حمایت می کنند، افزودند: تمامی طرح‌ها و پروژه‌ها جهت آوارگی اجباری فلسطینیان از غزه یا کرانه باختری را رد می کنیم. همچنین از تأسیس یک صندوق ویژه جهت ارائه کمک مالی به مردم فلسطین به منظور بازسازی آنچه توسط ماشین جنگی رژیم صهیونیستی در نوار غزه تخریب شده حمایت کرده و هم چنین از پروژه‌ها و سرمایه گذاری‌ها برای روند پیشبرد اقتصادی اجتماعی و فرهنگی فلسطینیان در کنار بکارگیری تمام تلاش‌ها برای توقف عملیات‌ها و طرح‌های شهرک سازی و ضمیمه کردن اراضی در کرانه باختری و برچیدن شهرک های فعلی در اراضی فلسطین به دلیل غیر قانونی بودن حمایت می‌کنیم.
نمایندگان کشورهای عضو کمیته فلسطین مجمع مجالس آسیایی در این بیانیه یادآور شدند: با روندهای یهودی سازی و حملات به اماکن مقدس مسلمانان و مسیحیان به ویژه مسجد الاقصی و صحن های آن مقابله نموده و تا زمان تأسیس دولت مستقل فلسطینی با مرکزیت بیت المقدس، هر گونه اقدام را که بر جایگاه تاریخی و حقوقی این اماکن تأثیر گذار باشد نمی پذیریم.
در ادامه این بیانیه آمده است: قطعنامه ۳۳۷۹ سازمان ملل متحد را یادآوری می‌کنیم که صهیونیسم را یک نوع از نژاد پرستی و تبعیض نژادی می‌داند که نسبت به فلسطینیان خصمانه برخورد می‌کند و مخالف ثبات در منطقه است. از نهادهای بهداشتی ذیربط مجالس کشورهای عضو می‌خواهیم که از نهادهای بهداشتی فلسطین در سطوح مختلف حمایت کنند.
اعضای کمیته فلسطین با بیان اینکه در راستای قطعنامه‌های تصویب شده توسط سایر سازمان‌های بین المللی خواستار تحریم محصولات و کالاهای اسرائیلی می‌باشیم، تصریح کردند: از نهادهای سیاسی اجتماعی فرهنگی و ورزشی و اتحادیه‌های اصناف می‌خواهیم به این تحریم پایبند باشند. همچنین بر ضرورت تعهد به کنوانسیون ژنو در خصوص حفاظت از شهروندان فلسطینی تاکید نموده، خواستار اجرای تمام و کمال این کنوانسیون از جمله آزادی همه گروگان‌ها و زندانیان فلسطینی بازداشت شده به دست اسرائیل می‌باشیم.
در این بیانیه تاکید شد: از کلیه سازمان‌های منطقه‌ای و بین المللی درگیر حفاظت از کودکان و زنان درخواست می‌کنیم به نقش خود درباره مجازات رژیم اسرائیل و مقامات آن در خصوص جرایم ارتکابی علیه غیر نظامیان فلسطینی عمل نمایند. در این زمینه درباره بررسی تشکیل یک کمیته حقوقی پارلمانی جهت بررسی احتمال حمایت از ارائه شکایات به دیوان کیفری بین المللی و پیگیری آنها تصمیم گیری می کنیم.
در این بیانیه خاطرنشان شد: از پارلمان‌های کشورهای عضو می‌خواهیم تمام انواع حمایتهای دیپلماتیک، سیاسی، مادی، امدادی پزشکی و آموزشی را به کشور فلسطین و مردم آن ارائه نموده و تسهیل نمایند. از مجلس ملی فلسطین در کلیه مناسبت‌ها و برنامه های پارلمانی منطقه ای بین المللی و قاره ای حمایت می‌کنیم."
politics,"به گزارش خبرنگار پارلمانی ایرنا، محمدباقر قالیباف در پنجمین نشست اضطراری کمیته دائمی فلسطین اتحادیه مجالس کشورهای عضو سازمان همکاری اسلامی (PUIC) و نخستین نشست کمیته فلسطین مجمع مجالس آسیایی (APA) با شعار «همکاری پارلمان‌ها برای فلسطین» که اکنون با حضور نمایندگان مجالس ۲۶ کشور اسلامی و آسیایی در هتل آزادی در حال برگزاری است، اظهار کرد: باور قطعی ما این است که تحلیل شرایط واقعی فلسطین و برنامه ریزی برای هرگونه اقدام برای رهایی بخشی مردم این کشور از چنگال صهیونیست ها باید با توجه به واقعیت ها انجام شود.
وی افزود: ملت فلسطین بی‌تردید از حق دفاع و مقاومت در برابر اشغالگری و تجاوز برخوردار است و این یک حق ذاتی است که ملت فلسطین برای اعمال آن باید تصمیم گیری کند و در این زمینه نیز نباید از هیچ‌کس اجازه بگیرد.
رئیس مجلس شورای اسلامی تصریح کرد: مقابله قاطعانه با سیاست‌های خشن و ضدانسانی رژیم جعلی صهیونیستی باید ادامه یابد و باید توجه داشته باشیم که فرافکنی‌های مذبوحانه، مظلوم نمایانه و گمراه کننده رژیم غاصب صهیونیستی نباید در این عزم ما خلل ایجاد کند.
قالیباف بیان کرد: در شرایط جاری هیچ‌یک از ما نباید این واقعیت مسلم را که عملیات طوفان‌الاقصی حرکت خودجوش و طبیعی ملت فلسطین برای دفاع از حقوق ذاتی و واکنش طبیعی به ظلم، تعدی و تجاوز اشغالگران علیه مردم بی‌دفاع فلسطین بوده است، از نظر دور بداریم.
وی گفت: تجربه گرانسنگ تاریخ به ما می‌آموزد صلح تنها از مسیر تحقق عدالت و حمایت از حقوق قربانیان ظلم و جنایت می‌گذرد آنچه این روزها در فلسطین شاهد آن هستیم نمونه‌ای آشکار از سیاست ریاکارانه و منحرف ایالات متحده و همفکران غربی آن در حمایت از تجاوزگری، خونریزی، دفاع مطلق از ظلم و انکار قطعی واقعیت‌های تاریخی و تمدنی فلسطین است.
وی اظهار داشت: آنچه امروز در نوار غزه در جریان است مایه نگرانی و شرمساری عمیق بشریت و ظلمی مضاعف به ملتی است که بیش از هفت دهه تحت شرایط تجاوز و اشغال از هرگونه حقوق و کرامت انسانی  خویش محروم بوده اند.
رئیس مجلس شورای اسلامی ادامه داد: هیچ وجدان بیداری نمی تواند در قبال جنایات شنیع گسترده و خونبار در حال وقوع توسط ماشین جنگی رژیم صهیونیستی در غزه و آثار و تبعات سهمگین آن بر صلح و امنیت منطقه و جهان بی اعتنا باشد.
قالیباف تصریح کرد: موضوع فلسطین و اشغال ۷۵ ساله این سرزمین اسلامی و آواره کردن ساکنان اصلی و سرکوب و تحقیر فلسطینیان ساکن در کرانه باختری و نوار غزه مساله ای مربوط به فلسطین و رژیم جعلی اسرائیل یا مساله ای بین مسلمانان و رژیم صهیونیستی نیست بلکه در نگاه ارزشی و وجدانی مساله اهانت به کل  بشریت و جامعه بین المللی است.
وی یادآورشد: بیش از هفت دهه است که یک ملت بزرگ و ریشه دار در تاریخ  سرزمین فلسطین به عنوان قربانی قطعی اجرای سیاست های استعماری شاهد اشغال سرزمین پدری خود بوده و از دستیابی به اساسی ترین حقوق حقّه خویش به ویژه حق تعیین سرنوشت و دیگر حقوق بنیادین بشر محروم مانده است.
رئیس مجلس شورای اسلامی اضافه کرد: طی این دوره طولانی که فلسطین را به دیرینه ترین بحران دوره معاصر تبدیل کرده است رژیم اشغالگر صهیونیستی با بهره مندی کامل از حمایت همه جانبه و فراگیر ایالات متحده آمریکا و همدستان غربی آن نه تنها شنیع ترین جنایات شامل جنایت جنگی علیه بشریت، پاکسازی قومی، تبعیض نژادی و جنایت نسل کشی را علیه مردم مظلوم فلسطین مرتکب شده بلکه به عنوان نازپرورده تحت حمایت منظومه سیاسی غرب و کانون بحران سازی در منطقه از هرگونه پاسخ گویی مسؤولیت پذیری و کیفر نیز مصون مانده است.
قالیباف تصریح کرد: چنین وضعیتی بدون تردید هر انسان اندیشمندی را به یاد دوره‌ای از تاریخ معاصر می‌اندازد که داعیان روشنگری و تمدن در غرب حق انسان بودن را فقط از آن ملت‌هایی خاص در حوزه های جغرافیایی خاص می‌دانستند و به همین دلیل هر گونه جنایت علیه سایر انسان‌ها در دیگر نقاط جهان از جمله استعمار برده‌داری، تجاوز، تبعیض نژادی و نسل کشی را مباح برمی شمردند و همان منظومه فکری و ارزشی در غرب با توسل به زور و در کمال بی عدالتی نطفه  موجودیتی نامشروع به نام رژیم صهیونیستی را در منطقه ما به ثمر رساند که از بدو شکل گیری همان سیاست و منش سخیف، خودبینانه و تبعیض آمیز را در مورد مردم بی پناه و تحت ظلم فلسطین و دیگر ملت های مسلمان منطقه ما جاری و ساری ساخته است. 
وی گفت: بر این اساس به باور ما در بررسی شرایط جاری در فلسطین و به منظور دستیابی به یک وحدت نظر برای سازمان دهی یک حرکت دسته جمعی منسجم برای پاسخ گویی جدی به جنایات صهیونیست ها در فلسطین به ویژه در غزه باید به موارد  مشروحه زیر توجه کافی معطوف بداریم.
رئیس مجلس شورای اسلامی اظهار داشت: تردید نداشته باشیم که همچنان هدف اصلی از تاسیس دولت صهیونیستی در منطقه ایجاد دولت موعود صهیونیستی از نیل تا فرات از طریق اجرای پروژه استعماری خاورمیانه بزرگ است که تغییر اساسی مرزهای ملی کنونی در غرب آسیا هم سو با منافع استکبار جهانی و کیان صهیونیسم از جمله اهداف نامبارک آن است. 
قالیباف ادامه داد: تجربه تاریخی قطعاً موید اراده و برنامه قطعی رژیم جعلی اسرائیل در رد هر گونه اقدام برای تاسیس یک دولت فلسطینی در سرزمین‌های اشغالی، تغییر بافت جمعیتی در سرزمین های اشغالی فلسطین به نفع صهیونیست‌ها از جمله از طریق کوچاندن فلسطینی‌های ساکن در اراضی اشغالی به دیگر مناطق در منطقه است.
وی بیان داشت: امری که مقامات رسمی و روحانیون افراطی صهیونیست بارها مورد تاکید قرار داده اند این است که هر فلسطینی خواه نوزاد، کودک، زن، مرد، جوان یا کهنسال دشمن قطعی رژیم جعلی اسرائیل و محکوم به نابودی و فنا است. این دیدگاه باید آبشخور و منشاء اصلی تمامی سیاست‌های شیطانی این رژیم شیطانی در قبال فلسطین و مسلمانان منطقه در نظر گرفته شود.
رئیس مجلس شورای اسلامی اضافه کرد: تجربه تاریخی کشورهای مسلمان در شناسایی رژیم تجاوزگر اسراییل و تعامل با آن به ویژه طرح های عادی‌سازی مانند  پیمان ابراهیم به خوبی، بی فایده بودن و خسارت بار بودن چنین اقداماتی برای هویت ملی و فرهنگی و حاکمیت سیاسی این کشورها را به اثبات رسانده‌ است.
قالیباف یادآورشد: اصولاً رژیم صهیونیستی به عنوان دشمن ذاتی اسلام و امت اسلامی برقراری رابطه با همه کشورهای منطقه را به مثابه ابزاری صرف برای نفوذ و تضعیف قطعی آنان برای پیشبرد سیاست همیشگی و بنیادین غصب سرزمین‌های اسلامی و تغییر ماهیت و نقشه جهان اسلام در نظر می گیرد.
وی خاطرنشان کرد: به باور ما دلیل اصلی موافقت این رژیم مکار با طرح هایی مانند پیمان ابراهیم نوعی یارگیری شیطنت آمیز علیه استقلال و حاکمیت سیاسی فلسطین و تضعیف جبهه حامیان حق تعیین سرنوشت فلسطینیان است. بر کسی پوشیده نیست که نتیجه اجرای چنین طرح هایی ایجاد فرقه در صفوف واحد حمایت از آرمان فلسطین در جمع کشورهای  اسلامی بوده است. رژیم صهیونیستی برای حفظ بقای خود و نابودی مخالفان خویش از ارتکاب هیچ جنایتی فروگذار نمی کند.
رئیس مجلس شورای اسلامی اظهار داشت: تأسیس این رژیم با ترور نسل کشی و تجاوز بوده و ادامه حیات آن نیز منوط به تکرار ارتکاب همین گونه اعمال است. تهدیدات مکرر مقامات رژیم صهیونیستی در استفاده از سلاح های کشتار جمعی از جمله بمب هسته ای علیه فلسطینیان از جمله اظهارات اخیر وزیر کابینه نتانیاهو استفاده مکرر این رژیم این مشروع از بمب های فسفری، اقدام برای جابه جایی اجباری فلسطینیان از سرزمین مادری خود، ادامه سیاست غصب سرزمین های فلسطینی و شهرک سازی در آنها و تلاش برای نسل کشی فلسطینیان همگی نشان دهنده ماهیت ددمنشانه و غیرانسانی این رژیم علیه موجودیت فلسطین و کل کشورهای منطقه است. از چنین موجودیتی انتظار رفتار مسئولانه توهمی بیش نخواهد بود.
قالیباف گفت: هیچ سیاست عملی نزد رژیم صهیونیستی برای پایان درگیری در درازمدت و توقف پایدار خشونت ها قابل رصد و پیش بینی نیست زیرا این رژیم جعلی اصولاً بقای خود را بر استمرار سیاست تجاوز و منازعه در منطقه استوار ساخته است.
وی افزود: به همین دلیل ضمن حفظ تنش در تمامی مرزهای خود و در داخل سرزمین های اشغالی فلسطین هر گونه حرکت به سمت دستیابی به راه حلی پایدار را عملاً محال و ناممکن می سازد.
رئیس مجلس ادامه داد: واقعیت تلخ دیگر دوران ما بی فایده بودن دل بستن به نقش آفرینی سازمان ملل متحد درحل مشکل تجاوز و اشغال گری در فلسطین است. بی عملی شورای امنیت و بی توجهی کامل سازمان ملل متحد به انجام اصلاحات اساسی اقتصادی و اجرای سیاست های توسعه ای جدی در کرانه باختری و نوار غزه و عدم حمایت مالی کشورهای غربی از فلسطین در مقابل حمایت تمام قد آنان از رژیم صهیونیستی از جمله دلایل ناکامی و ناامیدی مردم  فلسطین شناسایی می شود.
قالیباف یادآورشد: وضعیت مطلوب برای رژیم صهیونیستی در باریکه غزه و کرانه غربی ادامه وضعیت بلاتکلیفی فعلی از حیث تشکیل یک دولت مستقل فلسطینی تداوم سیاست غیرقانونی شهرک سازی با هدف تضعیف هرچه بیشتر یکپارچگی سرزمینی و حاکمیت سیاسی فلسطینیان بر اندک سرزمین های باقیمانده تحت حاکمیت آنان ممانعت از وحدت گروه های فلسطینی ادامه تحمیل شرایط تحریم بر مردم فلسطین و استمرار توسعه نیافتگی آنان با هدف نهایی تملک کامل این سرزمین ها است.
وی گفت: باور قطعی ما این است که تحلیل واقعی شرایط در فلسطین و برنامه ریزی برای هرگونه اقدام برای رهایی بخشی مردم مظلوم فلسطین از چنگال کیان صهیونیسم حتماً باید با نظرداشت واقعیت های پیش گفته انجام گیرد.
رئیس مجلس شورای اسلامی یادآورشد: ملت فلسطین برای احقاق حقوق خود بی تردید از حق دفاع و مقاومت در برابر اشغالگری و تجاوز برخوردار است و این یک حق ذاتی است که ملت فلسطین برای اعمال آن باید با بهره مندی از استقلال و بلوغ کامل در مورد آن تصمیم گیری کند و در این زمینه نیز نباید از هیچ کس اجازه بگیرد.
قالیباف بیان داشت: مقابله قاطعانه با سیاست های خشن و ضد انسانی رژیم جعلی اسرائیل باید ادامه یابد و باید توجه داشته باشیم که فرافکنی های مذبوهانه مظلوم نمایانه و گمراه کننده رژیم غاصب صهیونیستی نباید در این عزم ما خلل ایجاد کند. در شرایط جاری هیچ یک از ما نباید این واقعیت مسلم را که عملیات طوفان الاقصی حرکت خودجوش و طبیعی ملت فلسطین برای دفاع از حقوق ذاتی و واکنشی طبیعی به ظلم و تعدی و تجاوز اشغالگران علیه مردم بی دفاع  فلسطین بوده است از نظر دور دارد.
وی افزود: تجربه گران سنگ تاریخ به ما می آموزد که صلح تنها از مسیر تحقق عدالت و حمایت از حقوق قربانیان ظلم و جنایت می گذرد. آنچه این روزها در فلسطین شاهد آن هستیم نمونه ای آشکار از سیاست ریاکارانه و منحرف ایالات متحده آمریکا و همفکران غربی آن در حمایت از تجاوزگری خون ریزی دفاع  مطلق از ظالم و انکار قطعی واقعیت های تاریخی و تمدنی فلسطین است.
رئیس مجلس تصریح کرد: جمهوری اسلامی ایران به عنوان یک حامی همیشگی صادق آرمان فلسطین و کنشگری مسئول در قبال صلح و امنیت منطقه ای و بین المللی ضمن تاکید بر موضع اصولی خود در حمایت از حق قانونی و مشروع  دفاع و مقاومت در برابر اقدامات تجاوزکارانه ضد بشری و ضد اسلامی صهیونیست ها در فلسطین تاکید می کند که حامیان این رژیم باید هر چه سریع تر این موجودیت شرور را از ادامه جنایات های خود علیه غیرنظامیان بی پناه در غزه و دیگر مناطق  فلسطین اشغالی باز دارند چرا که این تنها راه جلوگیری از گسترش بحران و درگیری در منطقه است که با وجود تلخی بسیار می تواند به بروز تحولاتی شگرف که لزوماً به نفع تجاوزگر نخواهد بود بیانجامد.
قالیباف افزود: در پایان امیدوارم این نشست ضمن محکومیت قاطعانه جنایات رژیم صهیونیستی و تجدید حمایت جدی از آرمان فلسطین به اتخاذ موضعی واحد و برداشتن گام هایی عملی اثربخش و هماهنگ در فعال سازی همه اهرم های فشار علیه صهیونیست ها از جمله تحریم سیاسی و اقتصادی گسترده علیه این رژیم متجاوز تشکیل یک کمیته حقیقت یاب برای رسیدگی به جنایات اخیر ارتکاب شده توسط صهیونیست‌ها در باریکه غزه و دیگر مناطق  فلسطین اشغالی تاسیس و سازوکاری حقوقی به منظور مستندسازی جنایات صهیونیست ها در غزه جهت بهره برداری های بعدی در سطح محاکم بین المللی و وادار ساختن رژیم جعلی اسرائیل به توقف فوری حملات به نوار غزه و کشتار غیرنظامیان، ورود هر چه سریع تر کمک های بشردوستانه به باریکه غزه و در نهایت منصرف ساختن رژیم صهیونیستی از طرح ادعاهای مکرر تهدید وجودی این رژیم علیه فلسطینیان به ویژه سیاست خطرناک کوچ اجباری مردم فلسطین ساکن در غزه بیانجامد.
وی خاطرنشان کرد: در این زمینه آمادگی کامل رهبری دولت و ملت ایران برای هر گونه مشارکت همفکری و هم افزایی در امر اقدام مشترک دسته جمعی و قاطعانه دولت های اسلامی علیه جنایات ضد بشری رژیم صهیونیستی در قبال مردم مظلوم فلسطین و نیز حمایت از آرمان فلسطین را اعلام می کنم. "
politics,"به گزارش خبرنگار پارلمانی ایرنا، پنجمین نشست اضطراری کمیته دائمی فلسطین اتحادیه مجالس کشورهای عضو سازمان همکاری اسلامی (PUIC) و نخستین نشست کمیته فلسطین مجمع مجالس آسیایی (APA) با شعار «همکاری پارلمان‌ها برای فلسطین» امروز چهارشنبه (۲۰ دی ماه) در هتل آزادی برگزار شده در دو نوبت صبح و عصر به میزبانی تهران ادامه دارد.
نمایندگان مجالس ۲۶ کشور اسلامی و آسیایی از کشورهای فلسطین، لبنان، بحرین، ترکیه، آذربایجان، ساحل عاج، الجزایر، عمان، چین، موریتانی، اندونزی، عراق، سوریه، عربستان، تاجیکستان، کویت، سنگال، مالی، مالزی، بورکینافاسو، تونس، قطر، مغرب، امارات، پاکستان و چاد در سطح رئیس و نایب رئیس پارلمانی مهمان مجلس شورای اسلامی در این اجلاس هستند.
پیش از آغاز اجلاس، مراسم خوشامد گویی و استقبال از رؤسای هیات ها توسط محمدباقر قالیباف رئیس مجلس شورای اسلامی انجام شد و در ادامه مهمانان حاضر در اجلاس عکس یادگاری گرفتند.
بیشتر بخوانید
نشست فلسطین به میزبانی مجلس شورای اسلامی چهارشنبه برگزار می‌شود
رهبر انقلاب: توده‌ مردم همه‌کاره‌اند/ شرکت نکردن در انتخابات سیاست راهبردی دشمن است
در نشست امروز، روسای مجالس جمهوری اسلامی ایران و الجزایر، دبیرکل PUIC ، رئیس هیات فلسطینی و اعضاء آن، روسای مجالس و نواب حاضر در اجلاس سخنرانی خواهند کرد.
همچنین جمع بندی و تصویب بیانیه‌ پایانی بخش پایانی این اجلاس در نوبت صبح خواهد بود."
politics,"به گزارش ایرنا، «سکینه سادات پاد» عصر روز سه‌شنبه در بازدید از کنیسه ملا آقا بابا یهودیان در یزد، افزود: ابتدای انقلاب در تدوین قانون اساسی نمایندگان همه ادیان از جمله نماینده کلیمیان حضور داشتند و حق هیچ هموطنی تضییع نشد و همه دغدغه های خود را مطرح کردند.
وی ادامه داد: ایران برای همه ادیان است و همه به یک اندازه طبق قانون اساسی حق دارند تا در همه امور مشارکت داشته باشند؛ در ۹ ماه گذشته که به عنوان دستیار رییس جمهور منصوب شده ام، ارتباط مستمر با نمایندگان ادیان در دستور کار قرار گرفت.
دستیار رییس جمهور در پیگیری حقوق و آزادی های اجتماعی گفت: شهر میراث جهانی یزد نمونه زندگی مسالمت آمیز و عدالت فصل مشترک بشریت است که در یزد نمونه ای از فرهنگ ایران را می بینیم و به لحاظ ایرانی بودن، ما اقلیت نداریم و همه حقوق مساوی داریم و هیچکس حق ندارد حقی را تضییع کند و طبق قانون اساسی ما همه مساوی هستیم.
پاد ادامه داد: رییس جمهور در سخنان خود در سازمان ملل تعهد به خانواده را مطرح کرد که در ادیان مختلف فصل مشترک است به ویژه اینکه ما ایرانیان هیچ مشکلی با هم نداشتیم و همواره زندگی مسالمت آمیز داشته و داریم.
حقوق مردم ایران صرف نظر از رنگ و آیین محترم است
دستیار رییس جمهور در پیگیری حقوق و آزادی های اجتماعی همچنین سه شنبه شب در دیدار با جمعی از زرتشتیان که در محل آتشکده یزد برگزار شد، گفت:حقوق مردم ایران صرف نظر از رنگ و آیین محترم است و سعی کردیم در دولت سیزدهم صادقانه در این زمینه کوشا باشیم و هیچ تفاوتی قائل نبوده ایم.
پاد افزود: یکی از مواردی که یزد را جهانی کرد، ابنیه تاریخی در کنار زندگی مسالمت آمیز است و بخشی از فرهنگ ایرانی را نشان می دهد که همواره زندگی مسالمت آمیز بین ادیان در کنار یکدیگر بوده است و لذا اکنون نیز باید این فرهنگ ادامه یافته و گسترش یابد.
وی اظهارداشت: احترام به قانون فصل مشترک همه ایرانی ها است و ما نیز در این مسیر هر گونه حمایت و اقداماتی که لازم باشد مضایقه نخواهیم کرد؛ همچنین در رابطه با دغدغه هایی که مطرح شد نهایت همکاری را برای برآورده شدن این درخواست ها خواهیم داشت.
دستیار رییس جمهور در پیگیری حقوق و آزادی های اجتماعی گفت: دفاع از حقوق ملت ایران جدای از رنگ، نژاد و دین را وظیفه خود می دانیم تا با رعایت اصل عدالت انجام وظیفه کنیم و دولت سیزدهم بر مبنای عدالت و مردم محوری خدمت می کند.
در این ۲ نشست که جداگانه برگزار شد، خداداد گوهریان رئیس انجمن یهودیان یزد، کوروش رشیدی، فرنشین انجمن زرتشتیان یزد و موبد مهربان پولادی فرنشین انجمن موبدان و موبد یاران ایران نیز پیشنهادات و درخواست های خود را مطرح کردند."
politics,"به گزارش خبرنگار ایرنا، انسیه خزعلی روز چهارشنبه در حاشیه جلسه هیات دولت در جمع خبرنگاران درباره ابهامات پیش آمده در خصوص عدالت جنسیتی توضیح داد: پس از بیانات رهبر معظم انقلاب که فرمودند «ما قائل به عدالت جنسیتی هستیم نه برابری جنسیتی»، شاخص‌های عدالت جنسیتی را تعریف کرده‌ایم.
وی افزود: گاهی اوقات برابری ممکن است به دلیل اینکه شرایط و مسئولیت‌های چندگانه‌ای که دارند، به ضرر زنان باشد.
معاون رئیس جمهور ادامه داد: باید شغل منعطف برای زنان در نظر گرفته شود؛ همچنین باید امتیازاتی برای زنان در نظر گرفته شود که بتوانند به مسئولیت‌های خانواده هم برسند.
بیشتر بخوانید
ارایه تسهیلات به ۱۰۰۰ زن سرپرست خانوار
توضیح خزعلی درباره طراحی موتورهای ویژه بانوان و عدم صدور گواهینامه
بازنشستگی پیش از موعد زنان را پیگیری می‌کنیم
افزایش ۱۷ قلم دارو به سبد دارویی/بازگشت ۶۰ درصد بازماندگان از تحصیل به مدرسه

خزعلی با اعلام اینکه تاکنون ثبت نام ۴۰ هزار نفر در دومین کنگره زنان تاثیرگذار انجام شده است، گفت: کنگره بانوان تاثیرگذار در این دوره بسیار تخصصی‌تر شده و بانوان تاثیرگذار در ۸ کارگروه ثبت نام می‌کنند و موثرترین زن‌ها انتخاب می‌شوند و انشاالله بتوانیم زنان تاثیرگذار را معرفی کنیم.
معاون رئیس جمهور در پاسخ به اینکه آیا برای موتور سواری بانوان تاکنون کاری انجام شده است نیز گفت: چون قانون است نتوانستیم این کار را انجام دهیم اما پیگیر هستیم؛ قانون باید از طریق لایحه و یا طرح پیگیری شود اما برای بیمه پیک‌های موتوری که صدماتی متوجه آنها نباشد، پیگیری هایی انجام شده است.
به گزارش ایرنا، در تبصره ماده ۲۰ قانون فعلی رسیدگی به تخلفات رانندگی چنین آمده است: صدور گواهینامه رانندگی موتورسیکلت برای مردان برعهده نیروی انتظامی جمهوری اسلامی ایران است.
خزعلی در پاسخ به اینکه آیا اجرای قانون جوانی جمعیت و حمایت از خانواده وضعیت مطلوبی دارد، اظهار داشت: وضعیت اجرای این قانون نسبت به گذشته بهتر شده است و باید این سوال را به صورت تخصصی از ستاد ملی جمعیت بپرسید تا آمارها را دریافت کنید؛ البته وضعیت مواردی برخی موارد از جمله مرخصی‌های زایمان بهتر شده است اما هنوز اشکالاتی وجود دارد که باید رفع شود."
politics,"به گزارش ایرنا، هادی طحان نظیف سه شنبه شب در گفت و گویی تصریح کرد: مهلت سه روز شکایت داوطلبان ساعتی قبل به پایان رسید و ۹ هزار و ۴۹۷ نفر از افرادی که صلاحیت شان به هر دلیلی مورد تایید قرار نگرفته است اعتراض خود را به ثبت رسانده اند.
وی افزود: اکنون شورای نگهبان یک ماه فرصت دارد تا اعتراضات را بررسی کند و نتیجه را اعلام کند.
به گزارش ایرنا، دوازدهمین دوره انتخابات مجلس شورای اسلامی و ششمین دوره انتخابات مجلس خبرگان رهبری روز جمعه ۱۱ اسفند ۱۴۰۲ در سراسر کشور برگزار می شود."
politics,"به گزارش ایرنا، حسن چنارانی رئیس امور هماهنگی و تلفیق بودجه سازمان برنامه و بودجه نیز در گفت وگویی تلویزیونی این موضوع را اعلام کرد و گفت: پرداخت مستقیم حقوق و مزایا از خزانه، هم موجب کاهش انحراف منابع تخصیص داده شده به دستگاه ها می شود و هم کارمندان حقوق خود را به موقع دریافت می کنند.
به گزارش ایرنا، چندی پیش داود منظور رئیس سازمان برنامه و بودجه در صفحه شخصی خود در فضای مجازی اعلام کرد: طرح حساب واحد خزانه سبب شده است که ما به آخرین کسی که خدماتی به دولت ارائه می‌کند چه در قالب پیمانکار و یا نیروی کار باشد، از طرف حساب واحد خزانه و خزانه‌داری به نفع ذی‌نفع نهایی پرداخت می‌کنیم و هیچ واسطه‌ای در این زمینه وجود ندارد.
وی افزود: برای کارمندان دولت و همه حقوق‌بگیران دولت هم از حساب واحد خزانه در خزانه‌داری استفاده می‌کنیم و مبالغ خرید خدمت کارکنان را مستقیماً به حساب تمام کارمندان دولت پرداخت می‌کنیم.
منظور تاکید کرد: یکی از کارکردهای حساب واحد خزانه این است که در حال حاضر به راحتی می‌توانیم رصد کنیم که میزان تخصیص اعتبار به هر دستگاه چه میزان بوده و چه میزان از تخصیص‌ها استفاده شده و چقدر باقی مانده است و متناسب با تخصیص‌ها منابع بعدی را تخصیص دهیم."
politics,"به گزارش ایرنا حجت الاسلام و المسلمین حسن درویشیان روز چهارشنبه درنشست شورای اداری خوزستان با اشاره به عملکرد ضعیف استان در بحث پرداخت تسهیلات ازدواج و فرزندآوری افزود: در استان خوزستان ۱۶ هزار نفر در صف دریافت تسهیلات ازدواج و ۴۶ هزار نفر در صف دریافت تسهیلات فرزندآوری هستند که این حجم از افراد برای دریافت تسهیلات مربوطه، رضایت بخش نیست.
رییس دفتر بازرسی ویژه رییس‌جمهور گفت: ما در یک تَلِه جمعیتی قرار گرفتیم که برای جبران آن، پنج سال فرصت داریم. بزرگترین بحران ما در آینده بحث جمعیت است لذا از بانک ها و حوزه راه و شهرسازی تقاضا دارم که تعهدات خود را به طور کامل عملیاتی کنند.
وی افزود: موضوع مسکن از دیگر انتظارات مردم است که استان خوزستان در این زمینه نسبت به برخی از استان‌ها عقب است لذا انتظار داریم تلاش بیشتری در بحث تامین زمین صورت بگیرد.
حجت الاسلام و المسلمین درویشیان بیان کرد: بحث آب و هوا به عنوان ۲ عنصر اصلی حیات، از دغدغه‌های جدی مردم خوزستان است که باید به این موضوع رسیدگی شود. در حال حاضر ۱۵۲ مشعل نفتی در این منطقه وجود دارد که باید برای جمع آوری آنها اقدام کرد.
رییس دفتر بازرسی ویژه رییس‌جمهور گفت: با جمع آوری این فلرهای نفتی، سالانه میلیاردها دلار به درآمد کشور افزوده می شود از طرفی سلامتی مردم را به همراه دارد.
وی در بخش دیگری از سخنان خود بیان کرد: خدمات زیادی در دولت انقلابی و مردمی آیت الله رییسی انجام شده اما همچنان کارهای باقیمانده و نیمه تمام از ادوار گذشته زیاد است و جز با کار جهادی امکان انجام خدمات بزرگ و ماندگار محقق نخواهد شد.
وی با بیان اینکه انتظارات مردم از دولت، با کار روزمره و اداری میسر نخواهد شد افزود: مدیران نظام جمهوری اسلامی باید با الگو کردن خود، تمام افراد آن مجموعه را به تلاش شبانه‌روزی وادار کنند.
رییس دفتر بازرسی ویژه رییس‌جمهور گفت: خوزستان ظرفیت‌های بالقوه فراوانی دارد که برای تبدیل شدن آنها به عمل، نیاز به کار جهادی است. وجود تحریم ها در مقابل اراده، عزم، همت و به کارگیری همه ظرفیت‌های کشور، بسیار ناچیز بوده و شاید ۲۰ درصد در روند کارها موثر باشد.
وی در ادامه به موضوع فساد در برخی امور اشاره کرد و افزود: آیت‌الله رییسی با شعار کارآمد کردن دولت و قوه مجریه و مبارزه با فساد خود را در انتخابات مطرح کرد و در این رویه همواره استوار و ثابت قدم است.
درویشیان گفت: یکی از مظاهر فساد، عدم شفافیت اقدامات و عملکرد دستگاه‌ها است که با تاکید رییس جمهور تمام صورت‌های مالی سازمان‌ها، شرکت‌های دولتی و بانک‌ها باید منتشر شود.
وی در ادامه به انتصاب مدیران توانمند و مجرب در دستگاه های اجرایی تاکید کرد و افزود: اگر ما بهترین قانون، امکانات و نیروی انسانی را در اختیار داشته باشیم اما مدیریت مجموعه، مجرب و باانگیزه نباشد؛ کاری انجام نمی‌شود. در این راستا کمیته ای با محوریت بررسی وضعیت انتصابات در دولت تشکیل شده و توانمندی مدیران مورد بررسی قرار می‌گیرد.
رییس دفتر بازرسی ویژه رییس‌جمهور تسهیل در انجام امور مردم و شناسایی بسترهای فسادزا و برخورد قاطع با فساد را از اصول جدی دولت آیت الله رییسی دانست و گفت: در بحث مبارزه با فساد هیچ خط قرمزی وجود نداشته و با خاطیان برخورد لازم صورت می گیرد. از آنجا که دولت در مبارزه با فساد مدعی است، در احکام صادره مسئولان موضوع پاکدستی و مردمی بودن مسئولان مورد تاکید است.
وی نظارت مدیران بر افراد زیرمجموعه را ضروری دانست و گفت: نظارت یکی از ارکان مدیریتی بوده و هیچ کس از این موضوع مستثنی نیست. نظارت کردن به معنای بی‌اعتمادی نسبت به زیرمجموعه نیست بلکه باعث تداوم اعتماد و شناسایی مشکلات است.
درویشیان داشتن برنامه اجرایی برای تحقق اهداف از پیش تعیین شده را امری کاربردی دانست و گفت: هر استان و شهرستان باید برای رسیدن به اهداف توسعه ای خود برنامه داشته باشد در غیر این صورت به نتیجه نخواهد رسید.
وی بهره گیری از ظرفیت نخبگان دلسوز و دغدغه‌مند که راهکار مناسبی داشته، بسیار ارزشمند عنوان کرد و گفت: استفاده از تجارب استان‌های دیگر در زمینه‌های مشابه برای برطرف کردن مشکلات و چالش های استان، از دیگر اقدامات موثر محسوب می شود.
رییس دفتر بازرسی ویژه رییس‌جمهور بر ضرورت آشنایی مدیران به قوانین و مقررات تاکید کرد و گفت: برخی از پرونده‌های تخلف مربوط به مدیران، ناشی از نبود اطلاع آنها به قوانین و مقررات است.
وی پیگیری امورات مختلف توسط مدیران استان را امری مهم دانست و افزود: اطلاع رسانی، جهاد تبیین و کار رسانه ای هنرمندانه آنگونه که باید در کشور محقق نشده همچنین از اثرگذاری فضای مجازی به خوبی بهره مند نشدیم.
درویشیان گفت: نگاه بخشی به مسائل، مانع از توسعه منطقه و هم افزایی ملی می شود لذا جایی که منافع استان و مردم مدنظر است نباید اختلاف نظر وجود داشته باشد. با توجه به فرصت کمی که در پیش داریم نمی توان همه کارها را به صورت همزمان انجام داد به همین دلیل باید در انجام امور اولویت‌بندی کرد.
درویشیان گفت: برای تحقق فرمان مقام معظم رهبری، مبنی بر مبارزه با فساد باید جلوی رانت و بسترهای فساد گرفته شود از طرفی مبارزه با فساد باعث اقتدار نظام خواهد شد.
وی در پایان بیان کرد: خوزستان سرزمین عشق ورزی و عروج بندگان خالص و مومن به ملکوت است. این سرزمین جای پای بندگانی است که همه چیز خود را با اخلاص برای صیانت از ارزش های ایران اسلامی در طبق اخلاص گذاشته و جان عزیز خود را نثار کردند لذا این موضوع مسئولیت ما را سنگین‌تر می‌کند.
بیشتر بخوانید
استاندار خوزستان: زمینه سازی برای مشارکت حداکثری مردم در انتخابات در اولویت باشد
مراکز مشاوره ازدواج و تحکیم خانواده خوزستان خدمات رایگان ارائه می‌دهند
بازار ۱۰۰ هزار میلیارد تومانی برای دانش‌بنیان‌ها مهیا می‌شود+فیلم
تولید بدون تورم در گرو توجه به نوآوری‌های دانش‌بنیانی در ارتقای بهره‌وری است
۲۲۰ واحد نهضت ملی مسکن در اندیمشک به بهره برداری می‌رسد"
politics,"به گزارش خبرنگار ایرنا از سازمان ملل، استفان دوجاریک سخنگوی سازمان ملل روز پنجشنبه به وقت محلی در جمع خبرنگاران در پاسخ به سوالی درباره توقیف نفتکش آمریکایی در دریای عمان از سوی ایران گفت: این گزارش ها در مورد توقیف کشتی در دریای عمان را مشاهده کرده ایم. امیدواریم این مساله هرچه زودتر حل شود. در حال حاضر چالش های کافی در مورد کشتیرانی در منطقه وجود دارد.
ارتش جمهوری اسلامی ایران روز پنجشنبه اعلام کرد: یک نفتکش آمریکایی توسط نیروی دریایی ارتش جمهوری اسلامی ایران با حکم قضایی توقیف شد.
به گزارش ایرنا به نقل از روابط عمومی نیروی دریایی ارتش، نفتکش متخلف سوئز راجان در سال جاری محموله نفت متعلق به جمهوری اسلامی ایران را با هدایت آمریکا سرقت و به بنادر آن کشور منتقل کرده و در اختیار امریکا قرار داده بود.
معاون سخنگوی وزارت خارجه آمریکا نیز در پی توقیف نفتکش آمریکایی از سوی ایران در دریای عمان اعلام کرد: دولت ایران باید فوری این کشتی و خدمه آن را آزاد کند.
نمی‌خواهیم شاهد حوادث زنجیره ای در یمن باشیم
دوجاریک در خصوص تنش ها در دریای سرخ و قطعنامه ۲۷۲۲ شورای امنیت سازمان ملل علیه انصارالله یمن گفت: ما نمی خواهیم شاهد حوادث زنجیره ای در یمن باشیم که دستاوردهای ارزشمند هانس گراندبرگ نماینده سازمان ملل در یمن را تحت تاثیر قرار دهد.
شورای امنیت سازمان ملل شامگاه چهارشنبه به وقت محلی برابر با ۱۰ ژانویه ۲۰۲۴ و ۲۰ دی ماه جاری، قطعنامه پیشنهادی ایالات متحده آمریکا و ژاپن را با شماره ۲۷۲۲ علیه انصارالله یمن درباره حملات در دریای سرخ بدون اشاره به دلیل اصلی این حملات و حمایت‌های واشنگتن از رژیم اسرائیل در بمباران غزه، تصویب کرد.
این قطعنامه، ۱۱ رای موافق ۱۵ عضو شورای امنیت را بدست آورد و بدون هیچ مخالفتی انجام شد و چهار عضو شورای امنیت از جمله روسیه و چین و الجزایر به آن رای ممتنع دادند. روسیه و چین از حق وتوی خود استفاده نکردند.
قطعنامه شورای امنیت سازمان ملل از انصارالله یمن خواسته است حملات به محموله‌های تجاری و خطوط کشتیرانی را متوقف کند.
این قطعنامه همچنین خواستار آزادی فوری کشتی باری گلکسی لیدر است که اگرچه تحت نظارت شرکت ژاپنی فعالیت می‌کرد اما فعالیت اصلی آن برای شرکتی اسرائیلی است. این کشتی از ۱۹ نوامبر در اختیار انصارالله یمن است.
این قطعنامه خواستار خویشتنداری برای جلوگیری از تشدید تنش‌ها در دریای سرخ و منطقه است و از همه طرف‌ها می‌خواهد تلاش‌های دیپلماتیک برای پایان دادن به بحران شامل حمایت از گفت‌ وگو و روند صلح یمن را تقویت کنند."
politics,"به گزارش خبرنگار سیاسی ایرنا، «سید امیر حسین قاضی‌زاده هاشمی» رئیس بنیاد شهید و امور ایثارگران روز چهارشنبه در حاشیه نشست دولت در جمع خبرنگاران گفت: یک تیم در کرمان مستقر شده تا هم به مجروحان حادثه تروریستی این شهر و هم به خانواده شهدای حادثه رسیدگی کنند.
رییس بنیاد شهید تصریح کرد: پرونده خانواده شهدای ترور کرمان تا قبل از چهلم آنها بسته می شود ولی برای مجروحان و جانبازان این سانحه طول درمان دارند که تشکیل پرونده آنها زمان بر است.
وی افزود:بنیاد شهید از دستگاه هایی است که ۱۰۰ درصد ارائه خدمات آن الکترونیکی شده است ولی هکی که پارسال انجام شد کار ما را به تأخیر انداخت.
قاضی زاده اضافه کرد: تا کنون تعداد شهدای حادثه کرمان ۹۳ تن است منتها چون هنوز چند مجروح بد حال داریم فعلا آمار دقیق شهدای این حادثه را نمی توان اعلام کرد."
politics,"به گزارش خبرنگار حوزه دولت ایرنا، «عیسی زارع‌پور» امروز(چهارشنبه) در حاشیه جلسه هیأت دولت در جمع خبرنگاران، بسته اینترنی یکی از خبرنگاران را که مدعی حذف برخی بسته‌های اینترنتی بود را مورد بررسی قرار داد و از انتشار اخبار کذب در مورد حذف بسته های اینترنتی انتقاد کرد.
وی با بیان اینکه هیچ بسته بالای ۴ ماه تا دیروز حذف نشده است و افزایش قیمت ها ۳۴ درصد بوده است، گفت: بسته‌های اینترنت که در یک سال و نیم گذشته بوده، هیچ یک حذف نشده‌اند.
وزیر ارتباطات و فناوری اطلاعات تاکید کرد: تا دیروز که من آمار گرفتم، آمار کسانی که ثبت‌نام کرده بودند حدود ۳.۵ میلیون نفر بود و ما همچنان باز گذاشته‌ایم و تا آخر این ماه نیز باز می‌گذاریم البته قبلا گفته بودیم تا پایان این هفته اما از همین‌جا اعلام می‌کنیم که تا آخر دی‌ماه امکان ثبت‌نام وجود دارد.
زارع‌پور گفت: مردم عزیز برای ثبت‌نام باید به آدرس may.gov.ir مراجعه کنند و وقتی به این سایت وارد شوند در همان صفحه اول گزینه اینترنت هدیه دولت وجود دارد. شماره تلفنی را که می‌خواهند اینترنت روی آن فعال شود را وارد کنند، شماره باید به نام خودشان باشد و ۲۴ ساعت بعد برای آنها فعال می‌شود.
وی درباره اینترنت دهک‌های پایین که جزو وعده‌های رئیس‌جمهور بود، افزود: این بسته در حال حاضر برای همه مردم فعال شده است. انشاءالله سال آینده که این بسته تمام شود در ابتدای سال برای آنها هم تدبیر می‌کنیم که برای دهک‌های پایین نیز بسته‌ای فعال شود.
وزیر ارتباطات و فناوری اطلاعات همچنین درباره میزان مصرف ماهانه مردم از اینترنت بیان کرد: در حال حاضر آمار دقیقی ندارم. سوأل می‌کنم و دفعه بعد حتما خدمتتان عرض خواهم کرد.
زارع پور تصریح کرد: براساس آمار اپراتورها، ۵۰ درصد مشترکین زیر ۲، ۳ گیگ در ماه مصرف اینترنت دارند اما ۵۰ درصد نیز بیش از این مصرف می‌کنند.
وی در پاسخ به پرسشی درباره کاهش فیلترینگ، گفت: مأموریت در این خصوص را رئیس‌جمهور به شورای عالی فضای مجازی داده‌اند.، در این دستور ساماندهی مسدودسازی ذکر شده است
وزیر ارتباطات و فناوری اطلاعات تاکید کرد: کارگروه رسیدگی به محتوای مجرمانه در دادستانی با ۱۲ عضو تشکیل شده که ۶ عضو آن نمایندگان دولت است، در این کارگروه پیگیری می‌کنیم که پلتفرم‌هایی که می‌توان در آنها تجدید نظر شود، اقدامی صورت گیرد؛  برای پلتفرم هایی مانند «گوگل‌پلی» امکان تجدید نظر هست. دو بار به کارگروه مصادیق مجرمانه برده‌ایم باز هم این کار را خواهیم کرد، اما برای شبکه‌های اجتماعی در بخش‌های دیگری تصمیم‌گیری شده است و کاری نمی‌توان کرد.
بیشتر بخوانید
افزایش ۱۰۰ برابری سرعت اینترنت با فیبرنوری/ سرعت نت همراه ۳۰ درصد افزایش می‌یابد"
politics,"به گزارش خبرنگار حوزه دولت ایرنا، «سید عزت الله ضرغامی» روز چهارشنبه در حاشیه جلسه هیأت دولت گفت: در جلسه با وزارت تعاون، کار و رفاه اجتماعی تصمیمات خوبی گرفته شد و در جلسه امروز هم با دستور رئیس‌جمهور ۱۰ هزار نفر از فعالان صنایع دستی و راهنمایان گردشگری تحت پوشش بیمه قرار می‌گیرند. این مسئله یک سال بلاتکلیف مانده بود.
وی اضافه کرد: برای سال آینده ۱۶۸ میلیارد تومان اعتبار نیاز است که مورد تایید رئیس‌جمهور قرار گرفته است.
وزیر میراث فرهنگی، صنایع دستی و گردشگری با بیان اینکه در دولت مردمی صندوق بیمه کشاورزان روستاییان و عشایر که در وزارت تعاون فعالیت می‌کند، اظهار کرد: ما بخش دیگری از فعالان گردشگری که در روستاها هستند را نیز تحت پوشش صندوق بیمه قرار خواهیم داد."
politics,"سلمان اسحاقی در گفت‌وگو با خبرنگار پارلمانی ایرنا درباره اقدامات وزارت بهداشت، درمان و آموزش پزشکی در ۲ سال گذشته گفت: دولت در این مدت برای رفع بحران دارو گام‌های موثری برداشت. چرا که پیش از این دولت در گزارشی اعلام کرده بود مشکلاتی برای تامین ۲۰۰ قلم داروی مهم وجود دارد.
سخنگوی کمیسیون بهداشت و درمان مجلس افزود: در گزارش اخیر کمیسیون از تلاش‌های دولت قدردانی شده که از ۲۰۰ قلم داروهایی که کمبود آن در کشور وجود داشت، این عدد به ۶۵ قلم دارو کاهش یافته که این اقدام دولت بسیار ارزشمند است.
وی با بیان اینکه دولت برای رصد کمبودهای استانی در حوزه بهداشت ودرمان توسط دانشگاه‌های علوم پزشکی، سامانه‌ای را راه اندازی کرده است، تصریح کرد: در این سامانه هر ماه برنامه‌ریزی‌های لازم انجام و ثبت می‌شود و به صورت آنلاین کمبودهای استانی در بخش دارویی رصد شده و برای رفع این کمبودها اقدامات لازم صورت می‌گیرد.
نماینده مردم قائنات در مجلس ادامه داد: پیش از این در سال گذشته سهم پرداختی بیمه‌ها توسط سازمان‌های بیمه‌گر به میزان ۷۰ درصد و سطح پرداختی بیمار ۳۰ درصد تعیین شده بود. اما در آخرین گزارشی که کمیسیون بهداشت مجلس دریافت کرد، میانگین پوشش سازمان‌های بیمه گر پس از اجرای طرح داوریار حدود ۴۵ درصد تخمین زده شد و اگر ۲۵ درصد دیگر این عدد افزایش یابد، به عدد مورد نظر تعیین شده خواهیم رسید.
اسحاقی اضافه کرد: اراده دولت در حوزه دارو و تجهیزات پزشکی، تحقق حقوق بیماران است. به عنوان نمونه در حوزه تخصیص منظم دارو، گفته شده حداقل به میزان ۳۰۰ میلیون دلار به صورت ماهانه این ارز تخصیص داده شود که تاکنون با کمی تاخیر این مهم انجام شده است.
سخنگوی کمیسیون بهداشت و درمان افزود: دولت زحمات لازم را برای تخصیص ارز انجام داده و از ابتدای سال ۱۴۰۲ تا پایان آذرماه امسال، ۲ میلیارد و ۹۰۰ میلیون دلار ارز ترجیحی به حوزه بهداشت و درمان اعطا شده که سهم دارو و مواد اولیه ۱.۵ میلیارد دلار بوده که اقدام قابل دفاع و ارزنده‌ای توسط دولت است.
وی تاکید کرد: دولت با توجه به تخصیص ارز کافی برای حوزه دارو و درمان کشور، اگر تاخیر زمانی آن را هم رفع کند، گام مهمی در این حوزه برداشته است تا دارو در زمان لازم برای رفع مشکلات بیماران وارد کشور شود.
وی خاطرنشان کرد: معاون اول رییس جمهور در جلسه مشترک با وزیر بهداشت و رییس کل بانک مرکزی دستور دادند، ارز منشاء اروپایی برای جبران این ۳۱ قلم هر چه سریعتر انجام شود که قطعا با درایتی که دولت در این حوزه دارد، مشکل تهیه این ۳۱ قلم دارو هم رفع خواهد شد.
به گزارش ایرنا، در جلسه علنی امروز وزیر بهداشت، درمان و آموزش پزشکی در پاسخ به سؤال رمضانعلی سنگدوینی نماینده مردم گرگان مبنی بر اینکه چرا با توجه به زحمات پرستاران و کادر درمان در زمان شیوع کرونا و با وجود وعده‌های داده شده برای جذب پرستاران و تبدیل وضعیت کادر درمان، وزارت بهداشت، درمان و آموزش پزشکی اقدام به تعدیل کادر بیمارستانی و عدم تمدید طرح پرستاران کرده است، گفت: در اولین آزمونی که طی دو سال گذشته برگزاری شده ۲۸ هزار و ۹۶۱ نفر استخدام شدند که ۲۲ هزار و ۹۷ نفر آنها امتیاز کرونا را داشتند.
بهرام عین اللهی خاطرنشان کرد: در آزمونی که اخیرا با شرکت ۹۸۸ هزار نفر برگزار شد و قرار است حدود ۲۵ هزار نفر استخدام شوند، ۵۰ هزار نفر از شرکت کنندگان در آزمون از امتیاز کرونا استفاده می کنند و هنوز کارهای مربوط به مصاحبه و گزینش آن در حال انجام است و نتایج کار به زودی اعلام خواهد شد.
وی اظهار داشت: در این چند سال ۳۲ هزار نفر به جمعیت پرستاری کشور اضافه شده و حدود ۲۲ هزار نفر نیز در تبدیل وضعیت ایثارگری عمدتا در حوزه پرستاری انجام شده است.
وزیر بهداشت، درمان و آموزش پزشکی افزود: البته نیاز ما بیش از این است و اخیرا از سازمان اداری و استخدامی درخواست جذب ۷۵ هزار نیرو را کرده بودیم که از این میان برای جذب ۲۵ هزار نفر آزمون برگزار شد که از این تعداد، ۱۴ هزار نفر کارکنان حوزه پرستاری و اتاق عمل هستند که این نیروها به زودی اضافه خواهند شد.
در ادامه داوود منظور رییس سازمان برنامه و بودجه در خصوص اقدامات انجام شده توسط وزارت بهداشت، درمان و آموزش پزشکی در دولت سیزدهم توضیحاتی ارائه کرد که در این مطلب با عنوان منظور: ۴ میلیارد و ۲۷۳ میلیون دلار ارز به بخش درمان تخصیص یافت قابل مشاهده است.
در جلسه علنی مجلس همچنین گزارش کمیسیون بهداشت در این رابطه ارائه شد که جزئیات آن در مطلبی با عنوان اقدامات موثری در راستای رفع کمبودهای دارویی در کشور انجام شده است منتشر شده است."
politics,"به گزارش ایرنا ""سکینه سادات پاد"" روز چهارشنبه در شورای مسکن استان یزد با بیان اینکه موضوع مسکن از دغدغه های رهبر معطم انقلاب اسلامی است اظهار کرد: همچجنین رییس جمهور هم به این موضوع توجه ویژه دارد و از شعارهای مهم انتخابی وی مسکن بوده است.
Play
% buffered
-00:54
Mute
Settings
PIP
Enter fullscreen
Download
پاد، ضمن قدردانی از مسوولان استان در پیگیری طرح های نهضت ملی مسکن تصریح کرد: از وعده دادن ها به مردم باید عبور کرد و این حق مردم و ملت ایران است و در بخش مسکن در استان یزد باید از فعل ماضی استفاده کرد.
دستیار رییس جمهور در پیگیری حقوق و آزادی‌های اجتماعی اضافه کرد: زندگی مسالمت آمیز مردم یزد در کنار ادیان توحیدی ،یک برند برای استان است از جهت اینکه حق بر امنیت، حق بر سلامت ، حق بر مسکن که جزو حقوق بنیادین و طبیعی مردم است در این استان فراهم شده و این یکی از شاخص های مردم این استان است و این قابل احترام و تقدیر است.
وی با بیان اینکه در دیدار با هموطنان زرتشتی و کلیمی ، از نوع مدیریت و مردم این خطه رضایتمندی داشتند و اظهار خوشحالی می کردند تصریح کرد: این افتخارات به دلیل مدیریت همدلانه و جهادی مسوولان استان است .
بیشتر بخوانید
سفر دستیار رییس جمهور به یزد
معاون استاندار: طرح‌های نهضت ملی مسکن در یزد با جدیت دنبال می شود
دستیار رییس جمهور: مشکلات وکلای دادگستری باید رسیدگی شود
دستیار رییس جمهور: گفت وگو ضرورت امروز جامعه است"
politics,"به گزارش ایرنا سردار عبدالفتاح اهوازیان روز پنجشنبه در آیین تشییع و خاکسپاری یکی از شهدای حادثه تروریستی کرمان و یادواره شهدای عملیات کربلا در گلزار شهدای جیرفت اظهار کرد: دشمن وقتی بمب‌گذاری کرد نپرسید چه کسی اصلاح طلب یا اصولگراست بلکه همه را هدف قرار داد بنابراین همه در یک کشتی هستیم.
وی تاکید کرد: در انتخابات شایسته سالاری را مدنظر قرار داده و به کسی رای دهیم که تخصص داشته باشد و رابطه‌اش با مردم و انقلاب مشخص باشد.
سردار اهوازیان همچنین ادامه داد: فلسطینی ها در واقع در محاصره اسرائیل نیستند، در محاصره برخی سران ناآگاه کشورهای مسلمان هستند.
فرمانده دوران دفاع مقدس و همرزم شهید سلیمانی با تاکید بر اینکه امید کل دنیا به ماست و ما سرآمد هستیم اضافه کرد: اسرائیل عقب نشینی خود را شروع کرده است و امروز یمنی ها از ۲ هزار و ۱۰۰ کیلومتری این رژیم را می‌زنند.
وی با اشاره شرایط دوران دفاع مقدس افزود: دشمنان در عملیات کربلای ۵ هر چه داشتند رو کردند اما ما در این عملیات شاخ دنیا را شکستیم و موجب شد قطعنامه به نفع ما تغییر کند.
سردار اهوازیان اضافه کرد: امروز بصیرت شما جوانان در دنیای اینترنت هزاران بار از ما بیشتر است، شما جوانان زیر تابوت شهید را گرفتید.
وی با بیان اینکه حاج قاسم معلم ما بود فرمانده ما نبود تصریح کرد: هیچکس و هیچ ارگان و دستگاهی هنوز درس مکتب شهید سلیمانی را حتی شروع نکرده است.
پیکر شهید سید میثم حسینی از شهدای انفجارهای تروریستی کرمان امروز باحضور پرشور مردم در جیرفت تشییع و خاکسپاری شد."
politics,"به گزارش ایرنا از پایگاه اطلاع‌رسانی شورای نگهبان، آیت‌الله احمد جنتی دبیر شورای نگهبان در ابتدای جلسه امروز (چهارشنبه ۲۰ دی ۱۴۰۲) این شورا با اشاره به قیام مردم قم در دی ماه سال ۱۳۵۶ در اعتراض به انتشار مقاله ساواک علیه امام خمینی (ره) اظهار داشت: حرکت آن روز مردم قم که در سایر شهرهای کشور هم تداوم پیدا کرد از مصداق‌های قیام‌لله است.
وی افزود: عامل آن غیرت دینی مردم بود که همواره یکی از مهم‌ترین عوامل به نتیجه نرسیدن توطئه‌های دشمنان به شمار می‌آید. مردم بزرگ ایران و جوانان این سرزمین برخوردار از غیرت دینی هستند.
دبیر شورای نگهبان خاطرنشان کرد: جلوه‌گری غیرت دینی مردم را در تاریخ انقلاب اسلامی مکرر می‌بینیم که عامل ماندگاری نظام جمهوری اسلامی ایران بوده است. بر همین اساس یکی از اهداف اصلی جنگ نرم دشمنان، کم‌رنگ کردن غیرت دینی در بین مردم و به ویژه جوانان است.
آیت‌الله جنتی با بیان اینکه غیرت دینی متاثر از ایمان و خداباوری است و محصول رابطه عمیق بین انسان و خداوند می‌باشد، گفت: هرچه نگاه انسان توحیدی‌تر و ایمانش قوی‌تر باشد، واهمه او از غیر خداوند کمتر خواهد شد و آمادگی‌اش برای دفاع از دین خدا بیشتر خواهد بود.
وی ادامه داد: تاریخ اسلام سرشار از دلاوری مجاهدان جان بر کف مومنی است که در راه دفاع از اسلام سر از پای نشناختند و جلوه‌هایی عظیم از غیرت دینی به تصویر کشیدند.
دبیر شورای نگهبان اظهار داشت: معمولاً در رسانه‌ها بیشتر از جلوه‌های علنی مجاهدت‌های مجاهدان یاد می‌شود و کمتر شاهد به تصویر کشیدن وجه معرفتی شخصیت آن‌ها هستیم که باید در این زمینه تلاش شود.
آیت‌الله جنتی در بخش پایانی صحبت‌هایش با اشاره به فرارسیدن ماه رجب عنوان کرد: ماه پربرکت رجب از جمله فرصت‌های ارزشمند برای رشد ایمان است که باید قدر آن بدانیم و از لحظه ‌لحظه آن برای عمق بخشیدن به رابطه‌مان با خداوند بهره ببریم."
politics,"به گزارش ایرنا از وزارت راه و شهرسازی، ""سیدمرتضی حسینی"" افزود: شاهد رشد ملایم و نامحسوس تولید مسکن در ماه‌های گذشته بودیم که چنانچه تداوم یابد می‌تواند نویدبخش ‌باشد، اگرچه برای رسیدن به نقطه مطلوب و کاهش قیمت مسکن و جبران فاصله قیمت مسکن با قدرت خرید مردم هنوز فاصله زیادی وجود دارد.
نماینده میانه در مجلس شورای اسلامی ادامه‌داد: به دلیل حذف ارز ترجیحی که در همه کالاها و به ویژه قیمت مسکن اثر گذاشت، رشد حبابی مسکن رخ داد.
وی پیشنهاد کرد: با توجه به تعهد دولت سیزدهم برای ساخت چهار میلیون واحد مسکونی، نیاز است تا قرارگاه مسکن تشکیل شود و در این قرارگاه وزارت راه و شهرسازی، وزارت جهاد کشاورزی برای تامین زمین و وزارت صمت برای تامین مصالح موردنیاز مسکن، به صورت مشترک عضویت یابند و به تعهد دولت در بخش مسکن جامه عمل بپوشانند.
حسینی تصریح کرد: همکاری دستگاه‌ها برای تولید مسکن مناسب نبوده است و باید در این راه، سایر وزارتخانه‌ها و سازمان‌ها همراهی خود را با وزارت راه و شهرسازی تقویت کنند.
وی درباره توسعه زیرساخت‌های حمل و نقل در دولت سیزدهم، گفت: در حوزه راه و راه‌آهن کارهایی انجام شده است، اما کافی نیست و باید تقویت شود.
بیشتر بخوانید
تامین ۶۰۰ هزار قطعه زمین مسکونی با هدف مهاجرت معکوس به روستا
رویکرد جدید وزارت راه و شهرسازی موجب رفع مشکلات مسکن می‌شود
بذرپاش: نقش‌آفرینی‌ صندوق توسعه در نهضت ملی مسکن جدی‌تر می‌شود
۷۱ هزار میلیاردتومان تسهیلات نهضت ملی مسکن پرداخت شد"
politics,"به گزارش ایرنا، این روزها اخبار مرتبط با پنهانکاری وزیر دفاع آمریکا در صدر توجه رسانه‌های جهان قرار دارد و آنها ضمن پیگیری جریان، تلاش می‌کنند تا ابعاد مختلف رخداد را مورد واکاوی قرار دهند.
حال چند روز پس از افشا شدن این پنهانکاری پرسش‌های گوناگونی به ذهن می‌رسد؛ پرسش‌هایی از قبیل اینکه واقعیت ماجرا چیست و چرا آستین جریان بستری شدن خود را از مقامات کاخ سفید به ویژه شخص بایدن و حتی نزدیکترین افراد به خود در پنتاگون مخفی نگهداشت؟ این پنهانکاری از چه میزان حساسیتی در ساختار سیاسی- امنیتی آمریکا برخوردار است و چه تاثیری بر محبوبیت طیف دموکرات می‌گذارد که آنها را به شدت نگران ساخته‌است؟
در این میان سرانجام پس از مدت‌ها پنهانکاری درباره علت بستری شدن لوید آستین وزیر دفاع ایالات متحده آمریکا، مرکز پزشکی نظامی والتر رید روز گذشته اعلام کرد که وی به سرطان پروستات مبتلا است. وزرات دفاع آمریکا (پنتاگون) نیز با انتشار بیانیه ای اعلام کرد ، آستین در ۲۲ دسامبر برای « جراحی و درمان سرطان پروستات» در بیمارستان والتر رید بستری شد.
پیشینه
لوید آستین از دوشنبه اول ژانویه (۱۱ دی) در مرکز خدمات پزشکی نظامی «والتر رید» بستری شد و پنج‌شنبه چهارم ژانویه (۱۴ دی) یعنی روز چهارم که از بستری شدن وی می‌گذشت، «جو بایدن» رئیس جمهوری آمریکا در جریان این واقعه قرار گرفت. پنج تن از مقام‌های این کشور فاش کردند که بایدن و سایر مقام‌های کاخ سفید در این روز از بستری بودن آستین اطلاع یافتند.
بر اساس گزارش‌ها، «جیک سالیوان» مشاور امنیت ملی کاخ سفید، اولین مقامی بوده که روز پنج‌شنبه گذشته از بستری شدن آستین در بیمارستان مطلع شده و فوراً این موضوع را به بایدن اطلاع داده‌است.
اما معما وقتی پیچیده‌تر می‌شود که همگان متوجه عمق این پنهانکاری شدند و مشخص شد آستین حتی نزدیک‌ترین افراد مجموعه خود در پنتاگون را هم آگاه نکرده‌ و این افشا به صورت قطره‌چکانی صورت گرفته‌است.
در بخشی از گزارش تازه‌ای که «پولیتیکو» از تایم‌لاین این ماجرا منتشر کرده، آمده‌است که در روز سه شنبه (۲ ژانویه) کارکنان ارشد و مقامات مطبوعاتی آستین از جمله سرلشکر «پت رایدر» سخنگوی پنتاگون، «کریس میگر» رئیس مطبوعات و «کلی مگسیمن» رئیس کارمندان وزارت دفاع متوجه شدند که او در بیمارستان است.
«کیلی هیکس» معاون وزیر دفاع و مشاور امنیت ملی کاخ سفید که تعطیلات خود را در پورتوریکو می‌گذراند، برخی از وظایف آستین را بر عهده گرفت اما از بستری بودن وزیر در بیمارستان بی‌خبر بود و اطلاع‌رسانی وی تا روز پنجشنبه چهارم ژانویه به تاخیر افتاد.
پس از افشای این پنهانکاری و جاری شدن سیل انتقادها، آستین مسئولیت اطلاع ندادن به دولت را پذیرفت و گفت مسئولیت این موضوع را برعهده می‌گیرد و او در این مورد می‌توانست عملکرد بهتری داشته باشد.
ژنرال آستین روز شنبه ۱۶ دی‌ماه با بیان اینکه نگرانی‌های رسانه‌ها درباره شفافیت را درک می‌کند، در بیانیه‌ای نوشت: «می‌دانم که می‌توانستم کار بهتری انجام دهم و اطمینان حاصل کنم که به درستی به مردم اطلاع‌رسانی می‌شود».
اهمیت موضوع
به موازات اهمیت جایگاه یک فرد نه تنها در سیستم سیاسی و امنیتی آمریکا بلکه در هر کشور دیگری، اهمیت حضور و در دسترس بودن وی اهمیت پیدا می‌کند. آستین به عنوان وزیر دفاع فعلی آمریکا که ۷۰ سال دارد، پس از رئیس جمهور دومین فرد در سلسله مراتب فرماندهی ارتش ایالات متحده به شمار می‌رود و غیبت چند روزه وی موضوع عادی نیست که بتوان از آن به راحتی گذشت.
آن هم در برهه‌ای که آمریکا افزون بر درگیری در بحران خودساخته اوکراین، بحران دیگری در غزه خلق کرده که ضرورت دسترسی به رئیس پنتاگون را بیش از هر زمان دیگری ضروری می‌سازد.
علاوه بر آن، وظایف وزیر دفاع مستلزم آن است که در هر لحظه برای مقابله با هر بحران امنیت ملی در دسترس باشد. بر اساس عرف معمول در آمریکا، مقامات ارشد دولتی و نظامی که در بیمارستان بستری هستند معمولا طی ۲۴ ساعت بیانیه‌ای را منتشر می‌کنند اما آستین این رویه را نقض و بایدن روز چهارم در جریان بستری شدن وزیر کابینه خود قرار گرفت.
اهمیت جایگاه و برهه حساس را «پولیتیکو» با یک رخداد در عراق به تصویر می‌کشد و ادعا می‌کند: ارتش یک حمله تلافی جویانه در بغداد انجام می‌دهد و یک رهبر شبه نظامی را که مسئول حملات اخیر علیه پرسنل آمریکایی در منطقه می داند، کشته است. مقامات وزارت دفاع می گویند که آستین مجوز این عملیات را در دسامبر صادر کرد.»
این ادعای پولیتیکو اگر چه به مداخلات آمریکا و اشغال نظامی عراق و دیگر کشورهای منطقه اشاره نمی‌کند اما منظورش این است که حمله به مقاومت اسلامی نُجَباء به دستور و برنامه‌ریزی آستین صورت گرفته اما در زمان عملیات او غیب شده‌ است.
جایگاه مهم آستین در ساختار سیاسی- امنیتی آمریکا از یک سو و قرار داشتن این کشور در دو جنگ بزرگ اوکراین و غزه، باعث شده‌است که موج انتقادات شدید باشد؛ انتقاداتی که از سوی دو طیف دموکرات و جمهوری‌خواه به راه افتاده و در کنگره جنجال‌ساز شده‌است.
خبرگزاری «آسوشیتدپرس» هم آستین را به دلیل وجود بحران‌های امنیت ملی مورد سرزنش قرار می‌دهد و نوشت که «عدم اطلاع‌رسانی پنتاگون درباره بستری‌شدن آستین به مدت چند روز بازتابی از عدم شفافیت بزرگی درباره بیماری، زمان مرخص‌شدن او و همچنین جدی بودن آن است. چنین حفظ محرمانگی در حالی که آمریکا در بحران‌های امنیت ملی گسترده‌ای گیر افتاده خلاف همکاری استاندارد با رئیس جمهور و سایر مقامات ارشد ایالات متحده و اعضای کابینه است.»
البته برخی رسانه‌ها از قبیل پولیتیکو تلاش کرده تا عدم اطلاع‌رسانی را به کیش شخصیت آستین مرتبط کنند به آن امید که از بار قصور وی بکاهند.
به گزارش این نشریه آمریکایی، وزیر دفاع، یکی از گوشه‌گیرترین روسای پنتاگون در سال‌های اخیر است و این در حال حاضر یک مشکل بزرگ برای او ایجاد کرده است. مقامات سابق و فعلی ایالات متحده که با آستین کار کرده‌اند، می‌گویند که او به عنوان یک فرد درونگرا شناخته می‌شود و در طول دهه‌ها فعالیت نظامی خود از دوربین‌ها دوری می‌کند و تنها چند نفر از افراد مورد اعتماد را نزدیک خود حفظ کرده است.
این گزارش اضافه می‌کند: او به عنوان ژنرال چهار ستاره که بر فرماندهی مرکزی ایالات متحده در جریان عقب‌نشینی عراق نظارت می‌کرد، به ندرت کنفرانس مطبوعاتی برگزار می‌کرد. او به عنوان وزیر دفاع، بر خلاف اسلاف خود، تنها تعداد انگشت شماری از رسانه‌ها را به سفرهای رسمی می‌برد. آستین از ژوئیه گذشته تاکنون در پنتاگون کنفرانس مطبوعاتی انجام نداده است، هرچند که در طول سفر خود مرتباً به مطبوعات اطلاع رسانی می‌کند.
ارزیابی
نگاهی اجمالی به بستری مخفیانه وزیر دفاع آمریکا فرضیه‌های چندگانه‌ای را به ذهن متبادر می‌سازد؛ فرضیه‌هایی از پنهانکاری‌های بزرگ در دستگاه‌های امنیتی مهم آمریکا مانند پنتاگون، هرج و مرج و بی‌نظمی حتی در سطوح بالای سیاسی و امنیتی، شکاف در بدنه وزارت دفاع و نیز اختلاف بین وزارتخانه‌ها با کاخ سفید.
واکنش منعطف بایدن به این ماجرا و ابقای آستین از سوی کاخ سفید را می‌توان از دو منظر و دیدگاه مورد بررسی قرار دارد؛
دیدگاه نخست به نوع بیماری وزیر دفاع برمی‌گردد. پنتاگون اعلام کرد که لوید آستین وزیر دفاع آمریکا از روز دوشنبه گذشته در بیمارستان بستری شده اما تا قبل از روز سه‌شنبه هیچ توضیحی درباره بیماری وی و علت پنهانکاری در این مورد نداد. پنتاگون تنها به این جمله بسنده کرد که بستری شدن وزیر دفاع در بیمارستان پس از عوارض ناشی از یک عمل جراحی انتخابی صورت گرفته‌است.
دیدگاه دوم در مورد واکنش صمیمانه بایدن به رقابت‌های انتخاباتی ریاست‌جمهوری برمی‌گردد که قرار است اوایل نوامبر ۲۰۲۴ (میانه آبان ۱۴۰۳) برگزار ‌شود و بایدن ۸۱ ساله برای این دور از رقابت‌ها خیز برداشته‌است.
واکنش انتقادی دموکرات‌ها و ستیزه‌جویانه جمهوریخواهان به پنهانکاری آستین را باید در چارچوب رقابت‌های انتخاباتی ۱۰ ماه آینده آمریکا تحلیل و تفسیر کرد.
شدیدترین موضع انتقادی از سوی «دونالد ترامپ» رئیس جمهور قبلی صورت گرفته که شانس بالایی در طیف سیاسی خود برای راه‌یابی مجدد به کاخ سفید دارد. او ضمن خواست از بایدن برای برکناری وزیر دفاع، عنوان کرد که آستین عملکرد ضعیفی داشته است و باید مدت‌ها پیش به همراه ژنرال «مارک میلی» به دلیل اقدامات فاجعه بار بسیاری که انجام داده، اخراج می‌شد. ترامپ به طور ویژه به ماجرای افغانستان و بیرون آمدن نیروهای آمریکایی از آن اشاره و آن را «شرم آورترین لحظه» در تاریخ آمریکا توصیف کرده است.
ارتباط دادن عملکرد وزیر دفاع با خروج غیرمسئولانه آمریکای بایدن از افغانستان را باید در قالب مقدمات رقابت‌های انتخاباتی دانست به ویژه اینکه «مایک پنس» معاون اول او هم بلافاصله در موضع‌گیری خود آشکارا از ترامپ حمایت کرد. پنس هم یکی از گزینه‌های مطرح جمهوری‌خواهان بود که چندی پیش از نامزدی برای رقابت مقدماتی این حزب انصراف داد.
در حالی بهانه سیاسی برای طیف جمهوری‌خواه فراهم شده که دموکرات‌ها به ویژه شخص بایدن دچار افول محبوبیت شده‌اند و باید دست به عصا حرکت کنند.
بر اساس نتایج نظرسنجی «نیویورک تایمز / کالج سینا»، محبوبیت بایدن طی هفته‌های گذشته به دلیل حمایت سرسختانه دولت آمریکا از اسراییل در جنگ غزه کاهش یافته‌است. مردم بیش از بایدن به سیاست‌های ترامپ در قبال مساله فلسطین و رژیم صهیونیستی خوشبین‌اند. آنها ۴۶ درصد به ترامپ و ۳۸ درصد به بایدن رأی داده‌اند اما در مجموع ۵۷ درصد آنها عملکرد بایدن را در جریان جنگ غزه تأیید نمی‌کنند.
بنابراین در آستانه انتخابات و افول محبوبیت بایدن، نمایندگان دموکرات ضمن انتقاد از این پنهانکاری اما مواضع منعطف‌تری اتخاذ می‌کنند؛ از «جان رید» رئیس دموکرات کمیته خدمات نیروهای مسلح سنای آمریکا که وعده پیگیری می‌دهد، «گری کانلی» نماینده دموکرات که تاکید می‌کند «هنوز زود است بگوییم آستین باید استعفا دهد یا نه» و نیز «دیک دوربین» سناتور این حزب که تصریح کرده «من به او (آستین) رای دادم باز هم رای می دهم اما سوالات زیادی بی پاسخ مانده‌است.»
با نگاهی موشکافانه به این پنهانکاری دردسرساز و مواضع احزاب دموکرات و جمهوری‌خواه در چند قدمی انتخابات سرنوشت‌ساز پیش رو، می‌توان انتظار سرپوش نهادن طیف حاکم بر این رسوایی را داشت. وزیر دفاع با هر نیت و هدفی درباره بستری شدن خود سکوت کرده‌ باشد اما نوع برخورد با او بر سرنوشت چهار سال آینده کاخ سفید تاثرگذار است و با درک این موضوع مهم، کاخ سفید تا کنون با ملایمت از کنار قضیه گذشته‌ است."
politics,"به گزارش خبرنگار حوزه دولت ایرنا، احمد وحیدی در پایان همایش انتخابات و احزاب در وزارت کشور که امروز پنجشنبه در وزارت کشور برگزار شد، گفت: مشکل بزرگ ما عدم گفتگو است.
وزیر کشور تأکید کرد: احزاب و سلایق مختلف باید با هم حرف بزنند که یک دستور دینی و راهگشا است. همه می‌توانند حرف های مشترک خود را پیدا کنند با این کار بسیاری از سو تفاهم ها برطرف می‌شود. خانه احزاب بهترین جا برای برگزاری این گفتگوهاست. این نشست‌ها بیشتر باید برگزار شود. باید سازوکاری در خانه احزاب طراحی شود تا این کفتگوها مستمر باشد.
وی با بیان اینکه منافع، امنیت و مصالح ملی برای عموم مردم است، تصریح کرد: اگر ما اینها را بعنوان ارزش‌های والا در نظر بگیریم، حتما همگی به اینها معتقد هستند. کار ما برای به نتیجه رسیدن خیلی دشوار است. ما با همین مبانی می‌توانیم خیلی کارها انجام دهیم.
وزیر کشور گفت: باید ببینیم تکلیف ما در برابر این مبانی چیست؟ آیا تکلیف داریم مردم را برای حضور در انتخابات تشویق کنیم یا نکنیم. اگر مبانی را قبول داشته باشیم، زود به نتیجه می‌رسیم.
وحیدی ادامه داد: این اتفاقی که در کرمان افتاد، یک از هزاران بود. هزار مورد از اینگونه عملیات ها در کشور خنثی شده بود. جان زن و بچه مردم که اصولگرا و اصلاح‌طلب ندارد. امروز تمام جریانات تروریستی مستقیما از سرویس‌های خارجی خط می گیرند.
وی اضافه کرد: دشمنان خیلی جدی هستند و کاری به جریان‌های سیاسی داخل کشور ندارند. حجم حملات سایبری هم بسیار زیاد است و دیوانه‌وار به زیرساخت‌های سایبری ما حمله می‌کنند و حجم آنها بسیار است.
وزیر کشور گفت: بیش از دو هزار شکایت نشان دهنده اعتماد به سازوکار انتخابات است.در هیات های اجرایی برخی افراد رد شده بودند که توسط هیات نظارت تایید شدند و ما خوشحال شدیم چون از ابتدا هم مایل به رد صلاحیت نبودیم.
متاسفانه رقابت های فردی شده است اظهار داشت: باید رقابت ها بر سر برنامه ها باشد و افراد برنامه های خود برای حل مشکلات اقتصادی و اجتماعی را ارائه کنند، وقتی رقابت ها بر سر اندیشه و فکر باشد همه جریانات نماینده دارند.
وحیدی اضافه کرد: احزاب با فلسفه و هویتی در چارچوب کشور با اهدافی شکل می‌گیرند و متولد می‌شوند. البته تشکیل حزب برای حزب به خودی خود معنایی ندارد. از طرفی تشکیل حزب برای قدرت در ادبیات سیاسی در اسلام هم وجود ندارد.
وزیر کشور ادامه داد: احزاب باید با رصد دائمی شرایط کشور و جهان به دنبال تحقق منافع ملی باشند. چه عیبی دارد یک الگوی مناسب از حزب مطلوب در جمهوری اسلامی ترسیم شود. الگوهای غربی و شرقی داریم ولی لازم است الگوهای خاص و اختصاصی خودمان را در زمینه احزاب داشته باشیم.
وزیر کشور گفت: کاملا روشن است که امروز حساسترین لحظات در تاریخ رژیم صهیونیستی است. شرایط انها هیچ وقت به این بدی نبوده است.
وحیدی ادامه داد: احزاب باید به منافع و امنیت ملی توجه کنند و بر اساس شاخص‌هایی که مد نظر است به جامعه خدمت کنند؛ اما آنان که در برخی احزاب از فضای مجازی و برخی محدودیت‌ها انتقاد می‌کنند آیا راهکاری برای مقابله با تروریست‌هایی که از سکوهای پیام رسان برای ترویج خشونت استفاده می‌کنند، دارند و ارائه می‌کنند؟
وزیر کشور با اشاره به افزایش مشارکت در انتخابات گفت: در بحث مشارکت باید دید چه کسانی مشارکت می‌کند؛ طبیعی است مردم و اگر در انتخابات مردم باشند و احزاب نباشند چه می‌شود.
وحیدی اضافه کرد: مردم مشکلات معیشتی دارند و تعدادی در نظر سنجی‌ها مشکل معیشت را مطرح کردند. اینجا نقش احزاب در تبین این موضوع چیست؟
وی ‌تصریح کرد: آن مقداری که در جریان هستم و در سفرهای استانی ملاحظه می‌کنم، حجم کارهای انجام شده زیاد است. راه حل این است که مشکل معیشتی را به شکل واقعی برای مردم تبیین کنیم. مردم باید بدانند کشور ترکیه در همسایگی ما که عضو ناتو است و تحریم هم نشده، ۸۰ درصد تورم دارد.
وحیدی در ادامه با تأکید بر اهمیت آزادی در انتخابات گفت: معتقد به ازادی در انتخابات هستم. در مجمع تشخیص مصلحت نظام هم با گروه‌های مختلف در این خصوص صحبت کردم و همه به این نتیجه رسیدیم که می‌شود خیلی راحت همکاری و گفت‌وگو کرد.
وی افزود: در بحث مشارکت اگر حزبی آمد و به ترتیبی موضع منفی و یا ختثی گرفت باید بداند خود به خود کنار می‌رود.
وزیر کشور تصریح کرد: از همان ابتدای وزارت، خود را حامی احزاب می‌دانستم. وزارت کشور هم وظیفه دارد همه احزاب را تحویل گرفته و حمایت کند.
در مرحله پیش ثبت‌نام با اصلاح طلبانی که تردید داشتند، گفت‌وگو کردم
وی همچنین با اشاره به دعوت اصلاح‌طلبان برای حضور در انتخابات، اظهار کرد: در مرحله پیش ثبت‌نام با اصلاح طلبانی که تردید داشتند، گفت‌وگو کردم و گفتم که این تازه مرحله پیش ثبت‌نام است؛ بنابراین اگر هم بخواهید در آینده انصراف دهید فعلا ثبت نام کنید چون بعدا فرصت کنار کشیدن دارید.
فرصت هیات اجرایی برای بررسی صلاحیتها کوتاه بود
وحیدی با اشاره به اهمیت داشتن برنامه در انتخابات اظهار داشت: در بحث رقابت آیا رقابت بین افراد است یا برنامه های احزاب؟ در واقع رقابت بین طرح‌ها و برنامه‌ها است تا اشخاص.
وی خاطرنشان کرد: فرصت ده روزه هیأت‌های اجرایی در بررسی‌ها کوتاه بود ولی خیلی از آنهایی که عدم احراز گرفتند اتفاقاً آدم‌های صالحی هستند."
politics,"به گزارش خبرنگار سیاسی ایرنا، احمد وحیدی روز چهارشنبه در حاشیه نشست هیات دولت در جمع خبرنگاران در مورد دستگیری عناصر حادثه تروریستی کرمان اظهار داشت: برخی عناصر مرتبط با این حادثه دستگیر شدند ضمن اینکه امکانات دیگر آنها توسط دستگاه‌های امنیتی نیز کشف شده است.
وی اضافه کرد: یکی از انتحاری ها تاجیکستانی بوده است و به احتمال زیاد دومی هم تاجیک است.
وزیر کشور با بیان اینکه تلاش‌های گروه‌های تروریستی و دشمنان ما فراوان است، تصریح کرد: برخوردهای ما با آنها قوی بوده است و دستگاه‌های امنیتی و انتظامی فعال و پُر توان هستند.
وحیدی افزود: تعداد قابل توجهی از این افراد دستگیر شده‌اند و محل اختفای آنها پیدا و کنترل شده و این جریان مستمر است.
وی ادامه داد: تروریست‌ها به‌صورت غیر قانونی از مرز یکی از کشورهای همسایه وارد شده‌اند و آنها خودشان را داعشی می‌دانند اما داعش بر اساس اطلاعاتی که خود آمریکایی‌ها اعلام کرده‌اند، می‌خواستند آن را به مناطق مختلف به ویژه در مناطقی که محور مقاومت هستند و با آمریکا و اسرائیل مشکل دارند، توسعه بدهند و حوزه عمل آنها نیز عمدتاً مربوط به محور مقاومت است.
وحیدی در ادامه اعلام کرد: نزدیک ۵۰ تن از مجروحان حادثه کرمان از بیمارستان ترخیص شده‌اند.
رئیس شورای امنیت کشور درباره لایحه ساماندهی اتباع خارجی هم گفت: سازوکار فعلی مهاجرت و لایحه تشکیل سازمانی در این زمینه، در مجلس در حال بررسی است.
وحیدی درباره سامانه پنجره واحد الکترونیکی هم گفت: همه تکالیف مربوط به این وزارتخانه در زمینه پنجره واحد الکترونیکی انجام شده و در تعدادی از شهرداری‌ها هم این کار صورت گرفته است.
وزیر کشور به اقدامات این وزارتخانه برای برگزاری انتخابات پیشِ رو اشاره کرد و اظهار داشت: ستاد انتخابات در وزارت کشور مرتب جلسه دارد و همه دستورات لازم صادر می شود و مشکلی در این خصوص نداریم.
وحیدی در رابطه با اقدامات پیشگیری از سرقت‌ها هم بیان داشت: سرقت‌های خُرد در کشور کاهش یافته، اما در این چند روز اخیر شاهد افزایش کیف‌قاپی در کشور بودیم که فراجا به آن رسیدگی می‌کند.
وزیر کشور در پاسخ به سؤالی در مورد حوادث زائرین اربعین نیز گفت: آماری در خصوص حادثه دیدن زائران اربعین دریافت نکرده ام اما اینکه بیمه زائران اربعین اجباری شود، نیاز به قانون دارد و ممکن است از منظر قانونی محل بحث باشد."
politics,"به گزارش ایرنا، شبکه خبری فاکس نیوز آمریکا گزارش داد: کشتی توقیف شده که قبلاً به نام سوئز راجان شناخته می شد، زمانی در مرکز اختلافات دیگری بین آمریکا و ایران قرار داشت که در نهایت منجر به توقیف بیش از یک میلیون بشکه نفت خام ایران توسط آمریکا شد. بنا بر گزارش ها، نیروهای مسلح ایرانی صبح پنجشنبه سوار این کشتی شده و آن را توقیف کردند.
بر اساس این گزارش، توقیف این کشتی از سوی ایران تنها یک روز پس از آن صورت می گیرد که حوثی ها ( انصارالله یمن) بزرگترین حمله خود را تا امروز به خطوط کشتیرانی بین المللی در جنوب دریای سرخ انجام دادند.
فرماندهی مرکزی آمریکا در منطقه موسوم به سنتکام در بیانیه‌ای اعلام کرده بود: حوثی‌ها (انصارالله) روز ۹ ژانویه، تقریباً ساعت ۹:۱۵ شامگاه به وقت صنعا در حمله‌ای پیچیده‌، خطوط کشتیرانی بین‌المللی و ده‌ها کشتی تجاری در حال تردد را هدف قرار دادند.
سنتکام با تکرار ادعاهای ضد ایرانی، مدعی شد: «حوثی‌ها در این تهاجم به طور همزمان از پهپادهای تهاجمی ساخت ایران، موشک‌های کروز ضد کشتی و یک موشک بالستیک ضد کشتی استفاده کردند اما همه ۱۸ پهپاد، دو موشک کروز ضد کشتی و یک موشک بالستیک ضدکشتی با تلاش مشترک ناوگان دریایی ایالات متحده و انگلستان سرنگون شدند و هیچ تلفات یا خسارتی به کشتی‌های تجاری و ناوهای جنگی وارد نشد.»
ستاد فرماندهی مرکزی آمریکا، این حملات را بیست و ششمین حمله نیروهای مسلح یمنی به خطوط کشتیرانی تجاری در دریای سرخ از ۱۹ نوامبر (۲۸ آبان) عنوان کرده است.
ارتش جمهوری اسلامی ایران روز پنجشنبه اعلام کرد: یک نفتکش آمریکایی توسط نیروی دریایی ارتش جمهوری اسلامی ایران با حکم قضایی توقیف شد.
به گزارش ایرنا به نقل از روابط عمومی نیروی دریایی ارتش، نفتکش متخلف سوئز راجان در سال جاری محموله نفت متعلق به جمهوری اسلامی ایران را با هدایت آمریکا سرقت و به بنادر آن کشور منتقل کرده و در اختیار امریکا قرار داده بود .
این نفتکش با تغییر نام به نیکولاس ST در حال حمل نفت در دریای عمان بود که صبح امروز با حکم قضایی و تایید سازمان بنادر و کشتیرانی توسط نیروی دریای راهبردی ارتش جمهوری اسلامی ایران، به تلافی سرقت نفت توسط رژیم آمریکا توقیف شد و در حال انتقال به بنادر جمهوری اسلامی جهت تحویل به مقامات قضایی می‌باشد."
politics,"به گزارش خبرنگار حوزه دولت ایرنا، عیلرضا زاکانی روز چهارشنبه در حاشیه هیأت دولت در جمع خبرنگاران درباره آمار منتشر شده از سوی مرکز مطالعات شهرداری تهران که اعلام کرده بود ۹۹.۷ درصد تهرانی‌ها سرزنده نیستند، گفت: این نوع نگاه در مرکز مطالعات تهران انجام شده و یک مسیر علمی را طی کرد و نتایج بدست آمده هم علمی است.
وی افزود: متاسفانه رسانه‌ها وارونه جلوه دادند. تعریفی که از سرزندگی و تعاریفی که از حضور مردم و مشارکت داشتیم با آنچه که در رسانه ها آمده قابل مقایسه نیست.
شهردار تهران تاکید کرد: این گزارش علمی درباره رویکردهایی است که در شهر بر اساس رتبه امکانات و اقتضائات که مردم در آن مشارکت می‌کنند دنبال می‌کنیم.
بیشتر بخوانید
بازگرداندن ۱۷۰ هزار میلیارد ریال از اموال به غارت رفته تهرانی‌ها"
politics,"به گزارش ایرنا، دریادار شهرام ایرانی روز چهارشنبه در دومین همایش ملی تمدن دریایی - مسیر پیشرفت با حضور مسوولان کشوری و متخصصان در دانشگاه دریایی حضرت امام خمینی (ره) نوشهر افزود: اقتصاد دریا محور و اقتصاد اقیانوسی موضوع بسیار مهم بوده و همه صاحبنظران، متخصصان و مسوولان مرتبط در زمینه صنایع مختلف دریایی شامل شیلات، نفتکش ها، کشتی ها، سایر صنایع دریایی و موضوع مهم تر مراکز علمی و دانشگاهی باید در این بخش ها پای کار بیایند اگرچه در این حوزه تلاش های فراوانی انجام گرفته منتهی کافی نیست.
وی با اشاره به دیدگاه های رهبر معظم انقلاب مبنی بر برخورداری دریاها و اقیانوس ها از ذخایر و منابع سرشار خاطرنشان کرد : تاکید فرمانده کل قوا در این حوزه مسوولیت ما را دوچندان کرده و بنابراین باید بستر را برای همه بخش ها به ویژه مراکز رشد علم و فناوری دانش بنیان فراهم کرد.
فرمانده نیروی دریایی راهبردی ارتش جمهوری اسلامی گفت: در سایه عزم و اراده مجلس شورای اسلامی و دولت جهادی از یکسال گذشته تاکنون در حوزه دریا خوب درخشیدیم به گونه ای که از حصار دریا خارج شده به عبارتی در حوزه دریا همه ما حکم بین رشته ای را داریم یعنی همه به هم وصل هستیم و همه دستگاه های اجرایی مرتبط به دریا باید در این بخش نقش آفرینی کنند.
دریادار ایرانی با بیان این که امروز نیروی دریایی ارتش جمهوری اسلامی به عنوان تنها ترین نیرو در جهان مطرح بوده در واقع این یک ادعا نیست، افزود : ماموریت موفقیت آمیز ناوشکن دنا در اقیانوس ها، هدیه جوانان ایرانی به مردم منطقه مصداق روشنی از این ادعا بوده چرا که این از افتخارات جمهوری اسلامی بوده که امنیت و ایمنی دریانوردی در عمق آب های بین المللی و عمق ژئوپلتیکی و راهبردی نظام در مرزهای دریایی هزاران کیلومتر جا به جا شد.
وی اظهار کرد: نیروی دریایی جمهوری اسلامی ایران برای نخستین بار با بهره گیری از توان داخلی و با اذن رهبری فرزانه این ماموریت پیچیده را در دل اقیانوس ها به سرانجام رساند و دشمنان را با ابهامات بسیاری مواجه کرد.
وی تصریح کرد: حرکت ناوشکن ایرانی دنا در مهر ماه ١۴٠٠ آغاز و پس از حدود هشت ماه با وجود مسیر سخت در اقیانوس های آرام و اطلس و توطئه دشمنان با برنامه ریزی دقیق این ماموریت، نهایی شد و با افتخار به کشور بازگشتیم.
فرمانده نداجا اضافه کرد : جوانان ایرانی با انجام موفق این مأموریت پیام ایرانیان را به دنیا ابلاغ کردند که تحریم، تهدید و توطئه هیچگاه ما را از حرکت باز نمی دارد و تاثیری ندارد.
دریادار ایرانی افزود: در این ماموریت نمایش اقتدار نظام با فرهنگ جهاد و هجرت در دستور کار بود و این ماموریت در طول تاریخ کشور در عرصه اقیانوس تجربه نشده بود اما با استفاده از توان داخلی و ظرفیت دانش بنیان ها نشان دادیم برای ایرانیان کاری نشد ندارد.
وی ابراز امیدواری کرد که سومین دوره این همایش شاهد بین المللی شدن آن باشیم چرا که همه تلاش ها بر این باشد بتوان مهمان خارجی در این همایش دعوت کنیم و نکته دیگر آنکه خوف دریا را از بانوان بزداییم و امروز به فضل الهی در حوزه امنیت دریایی در بالاترین سطح جهان ایستاده ایم و دشمن هم هیچ غلطی نمی تواند بکند.
به گزارش ایرنا، دومین همایش ملی تمدن دریایی - مسیر پیشرفت با حضور مسوولان کشوری و متخصصان امرروز چهارشنبه در دانشگاه دریایی حضرت امام خمینی (ره) نوشهر آغاز شد.
به دبیرخانه این همایش ۳۰۰ مقاله ارسال شد که ۲۵۷ مقاله برای ارایه در این همایش دوره روزه انتخاب شد، ۳۰ مقاله هم در قالب سخنرانی انتخاب شد.
طول سواحل کشور حدود پنج هزار و ۸۰۰ کیلومتر است که ۸۹۰ کیلومتر آن در شمال ایران در سه استان مازندران، گیلان و گلستان واقع شده است که به گفته صاحبنظران امر ظرفیت فراوان این سواحل در حوزه مختلف اقتصادی، گردشگری و دریایی شکوفا نشده است و سواحل جنوب کشور چهار هزار و ۹۰۰ کیلومتر طول دارد.
بیشتر بخوانید
حضور نظامی کشورهای غیردوست در آب‌های اقیانوسی منطقه توجیه ندارد
معاون ستاد کل نیروهای مسلح: تمدن دریایی در حوزه های مختلف تاثیرات شایانی دارد
ناوشکن دنا پرچم اقتدار جمهوری اسلامی ایران در دنیا را به اهتزاز درآورد
ایران سه ناوشكن به دریا می‌فرستد
فیلم| ناوگروه ۸۶ و ناوشکن دنا توان نیروی دریایی را در صحنه بین الملل نشان داد
روند توسعه صنایع دریایی ایران شتاب گرفت
هواناوهایی با قابلیت جدید به نیروی دریایی ملحق می‌شود"
politics,"به گزارش خبرنگار حوزه احزاب ایرنا، مراسم بزرگداشت هفتمین سالگرد درگذشت آیت الله هاشمی رفسنجانی امروز پنجشنبه ۲۱ دیماه ۱۴۰۲ با حضور برخی شخصیت های سیاسی و برخی مدیران دولت یازدهم و دوازدهم در حسینیه جماران ۲ برگزار شد.در این مراسم برخی شخصیت های سیاسی و مدیران دولت‌های یازدهم و دوازدهم حضور دارند.
محسن هاشمی در این مراسم با بیان اینکه آیت‌الله هاشمی به عنوان‌ یک عنصر فراشکوفا در مورد هر کاری که تصمیم می‌گرفتند، آن را رها نمی‌کردند، گفت: آیت‌الله هاشمی بیش از ۱۳ بار در انتخابات شرکت‌ کرد و در دو مورد شکست خورد ولی بلند شد؛ اکثر پست‌هایی که‌ داشت انتخابی بود.
در ادامه حسن روحانی در این مراسم با اشاره به ویژگی های شخصیتی آیت الله هاشمی رفسنجانی گفت: راه و مسیری که مرحوم هاشمی پیش پای ما گذاشت هرگز از یادها نخواهد رفت شخصیتی بی نظیر  که در سخت ترین شرایط  کشور پیش قدم و برای حل مشکلات کشور در صحنه بود. 
رییس دولت یازدهم و دوازدهم تصریح کرد: توصیه هاشمی به همه دوستداران نظام و انقلاب این است که هیچگاه ازصحنه سیاست و حل مشکلات جامعه پا پس نکشید و در صحنه بمانید. 
روحانی مرحوم هاشمی را شخصیت بی نظیر در صحنه سیاست کشور عنوان کرد و گفت: روزهایی را شاهد بودم  که هاشمی تنها بود  بعد از حادثه هفت تیر روزی که مدیر بی نظیر انقلاب آیت الله بهشتی از میان ما رفت  آیت الله خامنه ای هم در بستر بود. مرحوم هاشمی تنها  کسی بود که به مجلس آمد و تلاش کرد که مجلس تشکیل شود.
کتاب خاطرات هاشمی رفسنجانی در سال ۸۰ رونمایی شد
در حاشیه مراسم بزرگداشت هفتمین سالگرد رحلت آیت الله هاشمی رفسنجانی از کتاب خاطرات او در سال ۸۰ با جضور محسن هاشمی رفسنجانی و حسن روحانی رونمایی شد. در این کتاب که قرار است در نمایشگاه کتاب عرضه شود،ناگفته‌ها و خاطراتی از رئیس فقید مجمع تشخیص مصلحت نظام در سال ۸۰ منتشر شده است.
آیت‌الله هاشمی رفسنجانی ۱۹ دی سال ۱۳۹۵ به دلیل عارضه قبلی در ۸۲ سالگی دارفانی را وداع گفت."
politics,"حجت الاسلام حسن نوروزی در گفت و گو با خبرنگار پارلمانی ایرنا با اشاره به عملکرد وزارت بهداشت گفت: عملکرد وزارت بهداشت در دولت آقای رئیسی در حوزه تأمین دارو و تجهیزات پزشکی قابل تقدیر است.
نماینده مردم رباط کریم در مجلس شورای اسلامی اظهار داشت: با پیگیریها و حمایتهای انجام شده از شرکتهای داخلی امروز شاهد تولید و تأمین بخش زیادی از داروهای مورد نیاز کشور در داخل هستیم و به لطف خدا مشکل قابل ذکری در زمینه دارو وجود ندارد.
وی افزود: امروز شاهد آن هستیم که مشکل تأمین شیر خشک که چند هفته ای در کشور ایجاد شده بود با پیگیریها و اقدامات وزارت بهداشت مرتفع شده است.
نوروزی خاطرنشان کرد: در حوزه تجهیزات پزشکی نیز با ورود شرکتهای دانش بنیان شاهد پیشرفتهای چشمگیری هستیم و بخش عمده ای از نیاز کشور به تجهیزات پزشکی از طریق شرکتهای دانش بنیان تأمین شده است.
نماینده مردم رباط کریم در مجلس شورای اسلامی اظهار داشت: عملکرد وزارت بهداشت و دولت آقای رئیس در حوزه تأمین دارو قابل تقدیر است و ما شاهد زحمت شبانه روزی دولت سیزدهم در این رابطه هستیم.
وی افزود: وزارت بهداشت در حوزه دارو و تجهیزات پزشکی باید به همین شیوه ای که تا کنون عمل می کرده ادامه دهد و مسیر در پیش گرفته را به شتاب و سرعت بیشتر ادامه دهد.
به گزارش ایرنا، در جلسه علنی امروز وزیر بهداشت، درمان و آموزش پزشکی در پاسخ به سؤال رمضانعلی سنگدوینی نماینده مردم گرگان مبنی بر اینکه چرا با توجه به زحمات پرستاران و کادر درمان در زمان شیوع کرونا و با وجود وعده‌های داده شده برای جذب پرستاران و تبدیل وضعیت کادر درمان، وزارت بهداشت، درمان و آموزش پزشکی اقدام به تعدیل کادر بیمارستانی و عدم تمدید طرح پرستاران کرده است، گفت: در اولین آزمونی که طی دو سال گذشته برگزاری شده ۲۸ هزار و ۹۶۱ نفر استخدام شدند که ۲۲ هزار و ۹۷ نفر آنها امتیاز کرونا را داشتند.
بهرام عین اللهی خاطرنشان کرد: در آزمونی که اخیرا با شرکت ۹۸۸ هزار نفر برگزار شد و قرار است حدود ۲۵ هزار نفر استخدام شوند، ۵۰ هزار نفر از شرکت کنندگان در آزمون از امتیاز کرونا استفاده می کنند و هنوز کارهای مربوط به مصاحبه و گزینش آن در حال انجام است و نتایج کار به زودی اعلام خواهد شد.
وی اظهار داشت: در این چند سال ۳۲ هزار نفر به جمعیت پرستاری کشور اضافه شده و حدود ۲۲ هزار نفر نیز در تبدیل وضعیت ایثارگری عمدتا در حوزه پرستاری انجام شده است.
وزیر بهداشت، درمان و آموزش پزشکی افزود: البته نیاز ما بیش از این است و اخیرا از سازمان اداری و استخدامی درخواست جذب ۷۵ هزار نیرو را کرده بودیم که از این میان برای جذب ۲۵ هزار نفر آزمون برگزار شد که از این تعداد، ۱۴ هزار نفر کارکنان حوزه پرستاری و اتاق عمل هستند که این نیروها به زودی اضافه خواهند شد.
در ادامه داوود منظور رییس سازمان برنامه و بودجه در خصوص اقدامات انجام شده توسط وزارت بهداشت، درمان و آموزش پزشکی در دولت سیزدهم توضیحاتی ارائه کرد که در این مطلب با عنوان منظور: ۴ میلیارد و ۲۷۳ میلیون دلار ارز به بخش درمان تخصیص یافت قابل مشاهده است.
در جلسه علنی مجلس همچنین گزارش کمیسیون بهداشت در این رابطه ارائه شد که جزئیات آن در مطلبی با عنوان اقدامات موثری در راستای رفع کمبودهای دارویی در کشور انجام شده است منتشر شده است."
politics,"به گزارش خبرنگار دولت ایرنا، پیمان جبلی رئیس صداوسیما در واکنش به اظهارات سردبیر خبرگزاری صداوسیما گفت: وظیفه ذاتی صداوسیما در دست گرفتن روایت اول است باید از موانع در راه اطلاع رسانی عبور کرد.
وی ادامه داد: اگر روایت اول در دست صداوسیما نباشد، صحنه را دو دستی به رسانه های معاند تقدیم کرده ایم."
politics,"به گزارش ایرنا، حساب اکس (توییتر) Khamenei.ir امشب چهارشنبه بیستم دی‌ماه، جمله‌ای جدید از رهبر معظم انقلاب را به زبان عبری منتشر کرد که در آن آمده است: «جنایتهای رژیم صهیونیستی فراموش نمیشود و حتی بعد از آنکه این رژیم، نابود و از روی زمین پاک شد، این جنایتها و کشتار چندهزار کودک و زن را در کتابها خواهند نوشت.»
از آغاز عملیات طوفان الاقصی این چهارمین‌ بار است که حساب khamenei.ir جمله‌ای از رهبر انقلاب را به زبان عبری منتشر می‌کند."
politics,"به گزارش ایرنا از پایگاه اطلاع رسانی مقام معظم رهبری، در پی درگذشت حجت‌الاسلام والمسلمین حاج شیخ محسن علی نجفی رهبر معظم انقلاب در پیامی به علماء و حوزه های علمیه پاکستان تسلیت گفتند.
متن پیام رهبر انقلاب اسلامی به این شرح است:
بسم الله الرحمن الرحیم
انا لله و انا الیه راجعون
خبر ارتحال عالم بزرگوار و خدوم مرحوم حجت‌الاسلام والمسلمین جناب حاج شیخ محسن علی نجفی طابَ ثَراه موجب تاثر و تاسف گردید.
اینجانب فقدان این عالم محترم را به علماء و حوزه‌های علمیه پاکستان، خانواده و دوستداران ایشان مخصوصاً شیعیان محترم «بَلتِستان» تسلیت گفته و از خداوند شکور برای این عالم وارسته غفران واسعه و علو درجات و برای بازماندگان محترم صبر و اجر مسئلت دارم.
والسلام علیکم و رحمةُ اللهِ و برکاتُه
سیدعلی خامنه‌ای
۲۰ دی ماه ۱۴۰۲
آیت‌الله محسن علی نجفی از علماء و مفسران برجسته شیعه در پاکستان بود که تحصیلات خود را در نجف و در محضر اساتیدی همچون مرحوم آیت‌الله خوئی و شهید آیت‌الله محمد باقر صدر گذراند. وی موسس حوزه‌های علمیه «جامعةُ اهلُ‌البیت» و «جامعةُ الکوثر» و رئیس شورای عالی مجمع اهل‌البیت علیهم‌السلام در پاکستان و بنیانگذار سیستم آموزشی اسوه و چند دانشکده خصوصی در این کشور بود."
politics,"به گزارش ایرنا، سپهر خلجی چهارشنبه در نشست شورای اداری استان فارس افزود: در تاریخ قبل و بعد از انقلاب چه بسیار افرادی داشتیم که دربرابر تجاوز دشمن ایستادگی کردند ولی در برابر یک شبهه وا داده و زمین خوردند.
وی همچنی ضمن گرامیداشت یاد شهدای حادثه تروریستی کرمان، افزود: جنایت بین المللی در غزه در حال انجام است و بیش از ۹۰ روز ادامه داشته و بیش از ۲۰ هزار نفر شامل زنان و کودکان غزه به شهادت رسیدند.
خلجی ادامه داد: ملتی مظلوم با اراده پولادین در برابر این همه شهید و تخریب سنگین در حال مقاومت هستند و بر اثر این مقاومت شاهدیم که رژیم سفاک اسراییل گام به گام از اهدافش ( نابودی حماس و آزادی اسرایش ) کوتاه آمده و روند مهاجرت معکوس در سرزمین‌های اشغالی افزایش یافته است.
رئیس ستاد اطلاع‌رسانی دولت در ادامه به موضوع مهم انتخابات اشاره کرد و گفت: انتخابات مهمترین دستور کار کشور است و مشارکت باید افزایش یابد و با رقابت بالا انتخابات با سلامت و امنیت برگزار شود.
وی با تاکید بر عدم ۲ قطبی کردن فضای کشور افزود: دستگاه‌های اجرایی وظایف ذاتی دارند که عرصه خدمت رسانی به مردم را همواره تقویت کنند .
برای مشارکت اقشار مختلف در انتخابات برنامه‌ریزی شود
خلجی با اشاره به اهمیت انتخابات پیش رو بر برنامه ریزی آموزش و پرورش برای رای اولی ها تاکید کرد و گفت: برای همه افشار مختلف جامعه خصوصا بانوان برای مشارکت در انتخابات باید برنامه ریزی شود.
وی با بیان اینکه رای دادن تکلیف شرعی و اجتماعی است، اظهار کرد: امیدآفرینی در جامعه همواره مورد تاکید رهبر معظم انقلاب اسلامی بوده است .
رییس شورای اطلاع رسانی دولت، رای دادن در جمهوری اسلامی را جزو افتخارات دانست و گفت: آرایش رسانه‌ای دشمن سالها تغییر کرده و شکل حمله به خود گرفته است، دشمن در همه ابعاد و اهدافش از رسانه بهره می‌برد و ما همواره درگیری در حوزه رسانه و روایت و مدیریت پیام داریم و هرجا درست نتوانیم روایت کنیم ضربه خواهیم خورد.
وی تاکید کرد: در موضوع اخیر حک سیستم سوخت کشور روایت درستی از ماجرا ارایه شد و مردم به دلیل شفافیت در اطلاع رسانی با چالش ناشی از آن همراهی کردند، قطعا نظام متکی به مردم است و هرجا به مردم اتکا کردیم پیروز بودیم.
خلجی افزود: در جنگ تحمیلی به مردم اتکا شد و برای کشور توفیقات بی نظیری حاصل شد.
وی با بیان آنکه دشمن در حال تصویرسازی دروغین از جمهوری اسلامی است، تصریح کرد: ما همواره در حال نبرد رسانه‌ای با دشمن هستیم، ما می‌خواهیم تصویری درست از خدمت به جامعه ارایه شود.
خلجی به خدمات دولت سیزدهم اشاره کرد و گفت: دهه ۹۰ دوران سوخته اقتصاد ایران بوده که باید اکنون جبران شود ودر این دولت خستگی و وقفه در روند خدمت رسانی معنا ندارد.
وی ادامه داد: طبق آیین نامه دولت مسئول اطلاع رسانی در دستگاه های اجرایی شخص مدیر دستگاه است و باید مدیران درک درستی از ظرفیت و فرصت‌ها داشته باشد تا بتواند روابط عمومی کارآمد اتخاذ کند.
رییس شورای اطلاع رسانی دولت تاکید کرد: طراحی عملیات رسانه باید در روابط عمومی ها انجام شود، اگر به حوزه روابط عمومی در حد نصب بنر نگاه شود نمی توان به اهداف ترسیم شده دست یافت.
وی تاکید کرد: ظرف حداکثر یکماه حوزه های اطلاع رسانی دستگاه های اجرایی بازنگری شود و اگر بخشی ضعیف است اصلاح و بازنگری شود و نباید اجازه تداوم آسیب داده شود.
خلجی خطاب به مدیران دستگاههای اجرایی اضافه کرد: تامین هزینه‌های اطلاع رسانی و پیوست رسانه‌ای پروژه‌ها باید حتما دیده شود."
politics,"به گزارش حوزه دولت ایرنا، جلسه «کارگروه تامین مالی» شورای عالی مسکن صبح امروز پنجشنبه در حضور سید ابراهیم رئیسی رئیس جمهور برگزار شد.
در جلسه کارگروه تامین مالی شورای عالی مسکن که با حضور رئیس جمهور برگزارشد، علاوه بر مکلف شدن صندوق توسعه ملی به ایفای نقش جدی‌تر در تامین کلان پروژه‌های مسکن، دستگاه‌های دولتی و بانک مرکزی نیز موظف شدند با تسویه مطالبات بانک مسکن به افزایش توان این بانک برای تامین مالی پروژه‌های مسکن کمک کنند.
در این جلسه اعضا در جهت سرعت گرفتن کار مسکن‌سازی با تاکید بر اینکه مسکن جزء پیشران‌های اقتصاد و تولید در کشور بوده و تولید مسکن نیز اثر مستقیمی در رشد تولید و کاهش تورم بخش مسکن دارد و با عنایت به ماموریت ذاتی «صندوق توسعه ملی» در توسعه مولدهای اقتصاد کشور، مقرر کردند نقش جدی‌تری در تامین کلان پروژه‌های مسکن ایفا کرده و از محل استجازه‌ها و مجوزهای بالادستی و اساسنامه‌های خود، حداکثر مساعدت برای تامین مالی پروژه‌های مسکن را به عمل آورد.
«افزایش سرمایه بانک مسکن» با هدف افزایش توان این بانک برای تامین مالی پروژه‌های مسکن دیگر تصمیم این جلسه بود که براساس آن دستگاه‌های دولتی و بانک مرکزی موظف شدند با تسویه مطالبات بانک مسکن به این مهم کمک کنند.
همچنین وزارت راه و شهرسازی و سازمان برنامه و بودجه مکلف شدند منابع لازم برای «صندوق ملی مسکن» که مسئولیت تامین منابع مالی خدمات زیربنایی و روبنایی پروژه‌های نهضت ملی مسکن و نیز تامین منابع برای کمک به ساخت مسکن اقشار نیازمند را به عهده دارد، فراهم نمایند.
علاوه بر این اعضا به وزارت اقتصاد و وزارت راه و شهرسازی ماموریت دادند از ظرفیت‌های بازار سرمایه برای تامین مالی پروژه‌ها با روش‌های مختلف بهره بگیرند."
politics,"به گزارش خبرنگار حوزه دولت ایرنا، اسدالله بادامچیان دبیرکل حزب موتلفه اسلامی در همایش احزاب و انتخابات وزارت کشور؛به عنوان نماینده فراکسیون اصولگرایان در خانه احزاب، تأکید کرد: مسأله تحزب یک امر عقلایی، شرعی و علمی است و چاره‌ای نداریم جز اینکه به تحزب روی بیاوریم.
دبیرکل حزب موتلفه اسلامی یادآور شد: مشکل بزرگ این است که ما به تحزب بی‌توجهیم. ابتدا باید دید که این احزاب به تحول چه نگاهی دارند و چه باید بکنند.
بادامچیان تصریح کرد: دولت‌ها نباید خودشان را از احزاب جدا بدانند. اینکه رئیس جمهوری روی کار می‌آید و می‌گوید من عضو هیچ حزبی نیستم، مگر عضو حزبی بودن چه ایرادی دارد؟
وی گفت: قانون احزاب را تنظیم کرده‌اند اما نوشته اند احزاب کار اقتصادی نکنند؛ پس احزاب از کجا پول بیاورند؟
دبیرکل حزب موتلفه اسلامی اظهار کرد: بهتر است از قبل از شورای نگهبان، احزاب خودشان صلاحیت‌های خود را تایید کنند."
politics,"به گزارش خبرنگار ایرنا، ودانت پاتل معاون سخنگوی وزارت خارجه آمریکا روز پنجشنبه به وقت محلی در جمع خبرنگاران ادعا کرد: ایران یک نفتکش متعلق به جزایر مارشال با پرچم یونان را درحالی که در آب های بین المللی حرکت می کرد، توقیف کرد.
وی با محکوم کردن این اقدام گفت: دولت ایران باید فوری این کشتی و خدمه آن را آزاد کند. توقیف غیرقانونی یک کشتی تجاری جدیدترین رفتار ایران با هدف ایجاد اختلال در کشتیرانی بین المللی است.
به تحریم ها علیه ایران ادامه می‌دهیم 
این مقام آمریکایی مدعی شد: این اقدام به بی ثباتی برای کشتیرانی جهانی و اقتصاد جهانی می افزاید. این اقدامات تحریک آمیز ایران برای اقتصاد جهانی مضر است و باید متوقف شود. آمریکا به همراه شرکای خود به مقابله با مجموعه ای از اقدامات بی ثبات کننده ایران ادامه خواهد داد.
معاون سخنگوی وزارت خارجه آمریکا در ادامه ادعاهای واشنگتن علیه جمهوری اسلامی ایران افزود:  مساله مقابله با اقدامات بی ثبات کننده ایران همچنان موضوعی است که ما با شرکای خود در سراسر جهان در مورد آن گفتگو می کنیم.
وی همچنین گفت: ۳۰ درصد از حمل و نقل بین المللی از طریق دریای سرخ انجام می شود بنابراین حملات حوثی ها (انصارالله یمن)  بر کشتیرانی جهانی فشار وارد می کند و برای اقتصاد جهانی بی ثباتی ایجاد می کند.  آمریکا به صورت جدی به اجرای تحریم های خود علیه ایران ادامه می دهد.
وزارت دفاع آمریکا (پنتاگون) اعلام کرد: نیروی دریایی ایران امروز یک نفتکش را به طور غیرقانونی توقیف کرد و وضعیت خدمه آن مشخص نیست.
وزارت دفاع آمریکا ادعا کرد: توقیف نفتکش توسط ایران نقض قوانین بین‌المللی و شواهد دیگری از فعالیت‌های مخرب ایران است.
پیش از این، دو مقام نظامی آمریکایی روز پنجشنبه به وقت محلی در گفتگو با شبکه خبری فاکس نیوز تایید کردند که نیروهای نظامی ایران یک نفتکش را در خلیج عمان توقیف کرده اند.
به گزارش ایرنا، شبکه خبری فاکس نیوز آمریکا گزارش داد: کشتی توقیف شده که قبلاً به نام سوئز راجان شناخته می شد، زمانی در مرکز اختلافات دیگری بین آمریکا و ایران قرار داشت که در نهایت منجر به توقیف بیش از یک میلیون بشکه نفت خام ایران توسط آمریکا شد. بنا بر گزارش ها، نیروهای مسلح ایرانی صبح پنجشنبه سوار این کشتی شده و آن را توقیف کردند.
ارتش جمهوری اسلامی ایران روز پنجشنبه اعلام کرد: یک نفتکش آمریکایی توسط نیروی دریایی ارتش جمهوری اسلامی ایران با حکم قضایی توقیف شد.
به گزارش ایرنا به نقل از روابط عمومی نیروی دریایی ارتش، نفتکش متخلف سوئز راجان در سال جاری محموله نفت متعلق به جمهوری اسلامی ایران را با هدایت آمریکا سرقت و به بنادر آن کشور منتقل کرده و در اختیار امریکا قرار داده بود .
این نفتکش با تغییر نام به نیکولاس ST در حال حمل نفت در دریای عمان بود که صبح امروز با حکم قضایی و تایید سازمان بنادر و کشتیرانی توسط نیروی دریای راهبردی ارتش جمهوری اسلامی ایران، به تلافی سرقت نفت توسط رژیم آمریکا توقیف شد و در حال انتقال به بنادر جمهوری اسلامی جهت تحویل به مقامات قضایی می‌باشد."
politics,"به گزارش خبرنگار پارلمانی ایرنا، نمایندگان و مقامات مجالس کشورهای اسلامی و آسیایی روز چهارشنبه در پنجمین نشست اضطراری کمیته دائمی فلسطین اتحادیه مجالس کشورهای عضو سازمان همکاری اسلامی (PUIC) و نخستین نشست کمیته فلسطین مجمع مجالس آسیایی (APA) که به میزبانی تهران در حال برگزاری است، بار دیگر اعلام کردند که باید راه‌حل عملی برای پایان اشغالگری صهیونیست‌ها در فلسطین اندیشیده شود.
از حق مردم سوریه و فلسطین کوتاه نخواهیم آمد
حموده صباغ رئیس مجلس سوریه در این نشست گفت: رژیم صهیونیستی با تجاوزهای خونین و نابودگرانه خود که تاریخ به خود ندیده، نه تنها زنان و کودکان فلسطینی را به خاک و خون کشیده بلکه زیرساخت های مردم غزه را مورد هدف قرار داده است.
وی با بیان اینکه کمک های فنی و لجستیک توسط غربی‌ها به رژیم صهیونیستی انجام می‌شود، افزود: نیروهای اشغالگر با قصد و اراده قلبی در حال جنایت در غزه هستند و چنین شرایطی سبب بحرانی شدن منطقه خواهد شد.
رییس مجلس سوریه با بیان اینکه جنایت در غزه نقض آشکار تصمیمات سازمان ملل متحد است، تصریح کرد: صهیونیست‌ها آشکارا ترور می‌کنند و مجامع بین المللی برای این کشتار فقط نظاره گر هستند.
حموده صباغ با اشاره به اینکه بسیاری از کشورها این تجاوز و کشتار بی رحمانه را فراموش نخواهند کرد، افزود: فلسطین ستاره آشکاری است که در قلب‌ها و ذات ما باقی خواهند ماند.
رییس مجلس سوریه ادامه داد: فلسطینیان با مقاومت ایثار می‌کنند و در برابر سرسخت ترین و جانی ترین رژیم‌های بشر مقاومت می کنند. اما در سوریه ما با هدف جلوگیری از افزایش تنش، جنگ و تجاوز اقدامات مستمری انجام می دهیم و از آنجا که به اصول خود پایبندیم، از حق مردم سوریه و فلسطین کوتاه نخواهیم آمد.
وی با بیان اینکه بشار اسد رییس جمهور سوریه و مردم این کشور به احقاق حقوق مردم فلسطین همچنان اعتقاد دارد، خاطرنشان کرد: پیروزی واحدی برای جهان اسلام رقم خواهد خورد و همه آنهایی که از سرزمین های خود کوچانده شدند به کشور خود با مرکزیت قدس شریف باز خواهند گشت.
حتی اگر ما را به خاک و خون بکشند اراده مردم لبنان تضعیف نخواهد شد
هاشم قاسم نماینده مجلس لبنان نیز در این نشست گفت: این نشست در حالی برگزار می شود که مردم فلسطین جان خود را در غزه از دست می دهند و در روزهای گذشته هم یکی از فرمانده هان حماس، لبنان و ایران ترور شدند.
وی با بیان اینکه پارلمان‌ها در کشورهای خود، قانون‌گذار و ناظر هستند، تاکید کرد: اگر بخواهیم کشورهای ما کاری در خصوص فلسطین و غزه انجام دهند باید به مقامات کشورهای خود با تصویب قوانین مورد نظر در این حوزه فشار لازم را وارد کنیم.
هاشم قاسم با بیان اینکه جمهوری اسلامی ایران همیشه پشتیبان مردم فلسطین بوده و هزینه‌های بسیاری را نیز در این خصوص متحمل شده است، تصریح کرد: در زمان تاسیس رژیم صهیونیستی مواضع متفاوت بود اما در این زمان که غزه در حال ویرانی است، همه کشورها باید در این باره هزینه کنند.
عضو مجلس لبنان با تاکید بر انجام مواضع لازم در قبال پایداری مردم غزه افزود: مردم فلسطین با توکل به خدا و استوار در میدان هستند و زمانی که موضع گیری و حمایت‌ها را می‌بینند دلگرم می‌شوند.
هاشم قاسم یادآورشد: لبنان هم در خط اول جبهه در مقابله با رژیم صهیونیستی قرار دارد و بسیاری از ترورها را تجربه کرده و هزینه‌های بسیاری داده است.
وی با اشاره به تهدیداتی که رژیم صهیوینستی در قابل مردم جنوب لبنان انجام می‌دهد تا از حمایت فلسطین خودداری کنند، گفت: حتی اگر با اسلحه ما را به خاک و خون بکشند، اراده مردم لبنان تضعیف نخواهد شد و کشور ما در دفاع از خود عقب نشینی نخواهد کرد.
نماینده مجلس لبنان تمام تنش های منطقه را حاصل حمله رژیم صهیونیستی به لبنان و فلسطین عنوان کرد و گفت: باید همه کشورها با فشار بر آمریکا خواهان برقراری آتش بس در منطقه شوند و این موضوع را لبنان همواره دنبال کرده است.
هاشم قاسم با تاکید بر اینکه باید سرنوشت مردم فلسطین و جنوب لبنان را خود مردم فلسطین دنبال کنند، خاطرنشان کرد: نه رژیم صهیونیستی و نه هیچ کشور دیگری نمی‌تواند برای ما تعیین تکلیف کند. بلکه در این زمان باید از تمام ظرفیت‌ها برای جرم انگاری جنایاتی که اسرائیل در قبال مردم فلسطین مرتکب شده در دادگاه های بین‌المللی استفاده شود.
آمریکا به دلیل حمایت از رژیم صهیونیستی در قبال جنایت جنگی در غزه مسوول است

راملی ماهد نور نایب رییس مجلس مالزی نیز در سخنانی گفت: ما در مالزی خواهان پایان اشغالگری فلسطین توسط رژیم صهیونیستی هستیم و از پیدا کردن راه حلی طبق قوانین بین المللی که سبب رفع این بحران شود، استقبال می‌کنیم.

وی حملات متعدد رژیم صهیونیستی علیه مردم غزه را خلاف قوانین بین المللی عنوان کرد و افزود: در این زمان باید پارلمان‌های کشورهای مختلف از طریق دیپلماتیک و قانونی، نهادهای بین المللی را وادار کنند تا نسبت به آتش بس فوری و جلوگیری از کشتار مردم غیرنظامی و بی دفاع در غزه اقدامات لازم انجام شود.

نایب رییس مجلس مالزی تاکید کرد: آمریکا به دلیل حمایت از رژیم صهیونیستی و جنایت‌هایی که این رژیم درغزه مرتکب می‌شود، مسوول است. همچنین هزاران نفر در زندان‌های صهیونیست‌ها اسیر هستند که باید هر چه زودتر به وضعیت آنها رسیدگی شود.
ماهد نور با بیان اینکه دولت مالزی علاقه مند است که اقدامات دقیق در این باره انجام شود، تا از آرمان فلسطین حمایت‌های لازم صورت بگیرد، گفت: در بودجه سالانه مالزی مبلغ ۱۰ میلیون رینگیت برای کمک‌های انسان دوستانه به مردم فلسطین اختصاص دادیم و معتقدیم اقدامات ملموس باید در این باره انجام شود. همچنین ۱۰۰ هزار دلار برای دفتر هماهنگی کمک به فلسطین اختصاص دادیم که نشان می‌دهد مالزی در حمایت از فلسطین عزم راسخ دارد.

وی با تاکید بر آتش بس فوری در جنگ غزه اظهار داشت: همچنین مالزی خواستار توقف شهرک سازی رژیم صهیونیستی در کرانه باختری هستیم که این اقدام سبب ایجاد تنش می شود.
نایب رییس مجلس مالزی با تاکید بر اینکه این کشور در خصوص اسلام هراسی در جهان هشدار می‌دهد، خاطرنشان کرد: ما به حفظ صلح و ثبات و حفظ حقوق بشر اذعان داریم و می خواهیم صدای مردم فلسطین را در ابعاد بزرگ تر به گوش جهانیان برسانیم و فعالانه در این باره اقدام خواهیم کرد.
به گزارش ایرنا، پنجمین نشست اضطراری کمیته دائمی فلسطین اتحادیه مجالس کشورهای عضو سازمان همکاری اسلامی (PUIC) و نخستین نشست کمیته فلسطین مجمع مجالس آسیایی (APA) با شعار «همکاری پارلمان‌ها برای فلسطین» امروز چهارشنبه (۲۰ دی ماه) در هتل آزادی برگزار شده در دو نوبت صبح و عصر به میزبانی تهران ادامه دارد.
نمایندگان مجالس ۲۶ کشور اسلامی و آسیایی از کشورهای فلسطین، لبنان، بحرین، ترکیه، آذربایجان، ساحل عاج، الجزایر، عمان، چین، موریتانی، اندونزی، عراق، سوریه، عربستان، تاجیکستان، کویت، سنگال، مالی، مالزی، بورکینافاسو، تونس، قطر، مغرب، امارات، پاکستان و چاد در سطح رئیس و نایب رئیس پارلمانی مهمان مجلس شورای اسلامی در این اجلاس هستند.
پیش از آغاز اجلاس، مراسم خوشامد گویی و استقبال از رؤسای هیات ها توسط محمدباقر قالیباف رئیس مجلس شورای اسلامی انجام شد و در ادامه مهمانان حاضر در اجلاس عکس یادگاری گرفتند.
همچنین جمع بندی و تصویب بیانیه‌ پایانی بخش پایانی این اجلاس در نوبت صبح خواهد بود."
politics,"به گزارش خبرنگار حوزه احزاب ایرنا، از ۱۱ دی ماه تا ۱۱ اسفند سیب انتخابات در عرصه سیاست ایران هزاران چرخ خواهد خورد و از این رو گمانه‌زنی‌ها درباره انتخابات مجلس دوازدهم شورای اسلامی و خبرگان رهبری از هم‌اکنون آغاز شده است. جریانها و گروه‌های مختلف سیاسی و همچنین شخصیت‌ها و چهره‌های حزبی از دبیران کل این تشکل‌ها تا وزرای ادوار و استانداران سابق برای حضوری اثرگذار در این انتخابات در تکاپوهای آشکار و پنهان هستند. اصلاحات و منتسبان به این جریان هم در مسیر این اثرگذاری و طبق شواهد موجود فرآیند تصمیم‌گیری و تصمیم‌سازی خود را آغاز کرده‌اند.
آنچه در اردوگاه اصلاحات می‌گذرد
با کنار هم چیدن تمام اظهارات و اقدامات اصلاح طلبان در هفته‌های اخیر می‌توان به یک تصویری از خطوط اصلی تفکرات این طیف دست یافت. به نظر می‌رسد «تحریم انتخابات» دستکم برای جبهه اصلاحات و احزاب اصلی این جریان سیاسی کانون تمرکز نیست. «حسین نورانی نژاد» قائم مقام دبیرکل حزب اتحاد ملت ایران اسلامی در گفت‌وگو با ایرنا تصریح می‌کند که حزب اتحاد به عنوان مهمترین حزب اصلاحات بنای تحریم انتخابات را ندارد. «حسین مرعشی» دبیرکل حزب کارگزاران سازندگی هم در نشست خبری خود، هرگونه توصیه به قهر و کناره‌گیری از صندوق رأی را به ضرر کشور می‌داند و درباره بی‌نتیجه بودن نسخه های تندروانه هشدار می‌دهد. دبیرکل کارگزاران در توضیح تصمیمات انتخاباتی جبهه اصلاحات هم می ‌گوید: در حال حاضر میان اعضای جبهه اصلاحات تحریم انتخابات، طرفدار ندارد.
با کنار هم چیدن تمام اظهارات و اقدامات اصلاح طلبان در هفته‌های اخیر می‌توان به یک تصویری از خطوط اصلی تفکرات این طیف دست یافت. به نظر می‌رسد «تحریم انتخابات» دستکم برای جبهه اصلاحات و احزاب اصلی این جریان سیاسی کانون تمرکز نیست
«شهاب الدین طباطبایی» دبیرکل حزب ندای ایرانیان، دیگر حزب اصلاح‌طلب هم در مناظره انتخاباتی خود در ایرنا، بر ایستادن درپای کار انتخابات تأکید می‌کند.( متن کامل مناظره انتخاباتی را اینجا بخوانید) این رویه در احزاب کوچکتر اصلاح‌طلب هم قابل مشاهده است.
اصلاح‌طلبان از سوی دیگر و براساس آنچه در اظهارات آنها قابل مشاهده است برای تعیین تکلیف دقیق فعالیت‌های خود در انتخابات، به ویژه پس از بیانات دوم دی مااه رهبر معظم انقلاب و تأکید بر مشارکت حداکثری همه جریان‌های سیاسی، منتظر اعلام وضعیت تایید صلاحیت‌ های افراد ثبت نام کرده از این جریان سیاسی هستند. این موضوع را مرعشی در نشست خبری خود مورد تاکید قرار داد و بسته شدن فهرست و اعلام سرلیست را منوط به پروسه تایید صلاحیت‌ها کرد. «محمد عطریانفر» دیگر عضو شورای مرکزی حزب کارگزاران هم تصریح کرده است که با حضور سلیقه‌ها و گروه‌های سیاسی مختلف می‌توان ظرفیت ۵۵ درصد مشارکت در انتخابات را رقم زد.
با این توصیفات به نظر می‌رسد اصلاح طلبان در دو انتخابات به ویژه انتخابات مجلس شورای اسلامی تمایلی به کناره گیری نداشته باشند. شاهد این گزاره را هم می‌توان از خلال سخنان آنان در نشست با رئیس جمهور دریافت. جایی که با حرارت تمام درباره انتخابات سخن گفتند و حتی برای برگزاری پرشور آن پیشنهاداتی را هم مطرح کردند گرچه عجیب و گاهی غیرقابل اجرا بود اما نشان از اهمیت ویژه این دوره از انتخابات برای آنان دارد. هرچند برخی چهره‌ها چون «جواد امام» معتقد است که مرعشی و دیگر شخصیت‌های اصلاحطلب تنها دیدگاه خود را اعلام کرده‌اند و هنوز هیچ چیز قطعی نیست اما به نظر می رسد با نزدیک شدن به ایام انتخابات، تعداد موافقان حضور پرشور در انتخابات میان اصلاح طلبان در قیاس با تحریم کنندگان روز به روز بیشتر شود.
نگرانی از رد صلاحیت از سوی شورای نگهبان، دغدغه عدم اقبال مردم نسبت به اصلاحات و عملکرد ناموفق دولت یازدهم و دوازدهم و مجلس دهم که با حمایت جریان اصلاحات شکل گرفتند، از عمده چالش‌های اصلاح‌طلبان در انتخابات پیش رو است و باید دید تا چه میزان به این چالش ها غلبه خواهند کرد.
سرلیستی اعتدال برای اصلاحات؟
نزدیک یک ماه است که در گعده‌های سیاسی و رسانه‌ای موضوع سرلیستی، اصلاح طلبان کانون توجه است و گرچه چند گزینه هم برای آن مطرح است اما جدی ترین آن که تاکنون هم تکذیب نشده، «محمدباقر نوبخت» دبیرکل حزب اعتدال و توسعه است. مرعشی و طباطبایی این موضوع را نه رد و نه تایید کرده‌اند و از سوی حزب اعتدال و توسعه هم تاکنون این مهم تکذیب نشده است.
هرچند شنیده‌ها از اعمال فشار برخی اصلاح‌طلبان و اعتدال‌گرایان به «محمدباقر نوبخت» جهت انصراف از انتخابات حاکی است اما «جواد هروی» سخنگوی حزب اعتدال و توسعه می‌گوید: آقای نوبخت از تهران وارد انتخابات می‌شود اما نگاه ما یک نگاه همراهی است، محکم ایستاده‌ایم که ان‌شاءالله لیست تهران‌مان را تشکیل بدهیم و در انتخابات شرکت کنیم.
احتمال ائتلاف جریان اصلاح‌طلب با اعتدالیون را هم زمانی می‌توانیم قوی‌تر بدانیم که به پاسخ دبیرکل حزب کارگزاران درباره انتخابات مجلس خبرگان اشاره‌ای داشته باشیم. مرعشی حجت الاسلام «حسن روحانی» را در صورت تایید صلاحیت اصلی ترین گزینه اصلاحات برای انتخابات مجلس خبرگان اعلام کرد و این یعنی میان دو جریان اصلاحات و اعتدال همراهی‌های بیشتری را باید انتظار کشید. اینکه اما آیا این همراهی با طیف‌هایی از دیگر جریان‌های سیاسی مانند اصولگرایان سنتی خواهد بود یا نه هنوز مشخص نیست و اگر به این بخش از سخنان «جواد امام» سخنگوی جبهه اصلاحات هم توجه کنیم، شاید بعید هم به نظر برسد. امام گفته است که «اگر قرار باشد جبهه اصلاحات در انتخابات شرکت کند، دیگر به سراغ کاندیدای غیر اصلاح طلب نخواهد رفت و فقط با کاندیدای اصلاح طلب وارد میدان خواهد شد».
از سوی دیگر، «محمد علیجانی» عضو فراکسیون امید مجلس دهم در گفت‌وگو با ایرنا، مُهر تایید بر ائتلاف اصلاحات با اعتدالی‌ها زد و گفت: با توجه به شرایط موجود در فضای انتخاباتی کشور، پیش‌بینی‌ها از ارائه لیست واحد توسط سه جریان اصلاح طلب، اعتدال و میانه‌روها (تیم منتسب به علی لاریجانی) در انتخابات مجلس دوازدهم حکایت دارد.
وی در باره سر لیستی«محمد باقر نوبخت» در لیست مشترک سه جریان نیز، اظهار کرد: آقای نوبخت دارای شرایط سر لیستی است اما در کنار او گزینه‌های دیگری هم برای سرلیستی مطرح هستند.
نزدیک یک ماه است که در گعده‌های سیاسی و رسانه‌ای موضوع سرلیستی، اصلاح طلبان کانون توجه است و جدی ترین آن که تاکنون هم تکذیب نشده، «محمدباقر نوبخت» دبیرکل حزب اعتدال و توسعه است.
با این اوصاف احتمالا الگوی سال ۹۴ ـ انتخابات مجلس دهم ـ دوباره برای اصلاح‌طلبان تَکرار و با حضور بازیگران اصلاح‌طلب، اعتدالی و میانه‌روها فهرست انتخاباتی آنها بسته می‌شود. باید منتظر ماند تا ظرف چندروز آینده و پس از پاسخ به اعتراضات دواطلبان از سوی شورای نگهبان راهبرد نهایی اصلاحات در آوردگاه ۱۱ اسفند ماه رسما اعلام و رسانه‌ای شود."
politics,"به گزارش ایرنا، احمدرضا دستغیب در چهارمین مجمع معاونین اداری-مالی وزارتخانه‌ها، نهادها، موسسات و شرکت های دولتی که با حضور آیت الله سید ابراهیم رئیسی برگزار شد، گفت: دیوان محاسبات کشور در رویکرد تحولی خود و در راستای تحقق منویات امام خامنه ای(مدظله العالی)، تحقق «شفافیت» و «انضباط مالی» را در دستور کار قرار داده است.

رئیس کل دیوان محاسبات کشور، با بیان اینکه پیگیری سیاست پیشگیری از وقوع تخلفات در دستگاه‌ها، به عنوان اصلی‌ترین اولویت این نهاد نظارتی محسوب می شود، افزود: تلاش داریم تا توأم با بازبینی و بازنگری در فرآیندهای حسابرسی، چه از طریق اصلاح قوانین و چه به شیوه نظارت برخط و آموزش دهی، رسیدگی‌ها را به سطوح بالاتر ارتقا دهیم.
دستغیب با اشاره به اینکه نظارت‌های دیوان محاسبات بدون مداخله اجرایی است، بیان کرد: اگرچه دیوان محاسبات با توجه به تکالیف قانونی خود، «همه‌رسی» را در دستور کار داشته، اما در راستای مردمی سازی اقتصاد، توجه به مقوله «مهم رسی» از بنیادی‌ترین سیاست‌ها در این نهاد نظارتی به شمار می‌آید.
وی، کارکنان دیوان محاسبات را «ناظران تخصصی هوشمند» دانست و تاکید کرد: یکی از اساسی ترین گام‌ها در مسیر اصلاح ساختار بودجه، این است که از تفریغ به تدوین بودجه برسیم.

رئیس کل دیوان محاسبات کشور، درخصوص فلسفه برپایی اجلاس معاونین اداری-مالی نیز گفت: برقراری ارتباط و ایجاد مفاهمه و درک متقابل میان هیات‌های حسابرسی و مدیران مالی و اداری دستگاه‌های اجرایی، فرصتی بی نظیر است که در نهایت منجر به کاهش وقوع تخلفات در سطوح مختلف خواهد شد.

اشاره به ارزیابی مسئولیت پاسخگویی مدیران، بخش دیگری از صحبت‌های دستغیب بود و بیان داشت: به دنبال آن هستیم تا با ارائه آموزش‌های صیانت بخش به مدیران، گلوگاههای فساد را مسدود کنیم.

وی در ادامه خاطرنشان کرد: تمامی راههای ارتباطی مدیران اداری-مالی دستگاهها با کارشناسان دیوان محاسبات باز است و همه همکاران ما پاسخگوی سوالات و ابهامات در حوزه مالی هستند.

وی با قدردانی از رویکرد فسادستیز رئیس دولت سیزدهم، گفت: اگر تخلفی در کشور رخ دهد، دیوان محاسبات قاطعانه و محکم با آن برخورد خواهد کرد چرا که اراده آیت الله رئیسی هم بر این است که در مبارزه با فساد، نباید ذره ای سُستی و اهمال به خرج داد.
در این اجلاس که با حضور و سخنرانی آیت الله سیدابراهیم رئیسی همراه بود، حاکم شرع، دادستان، معاونین فنی و حسابرسی و برخی دیگر مسئولان دیوان محاسبات کشور در کارگروههای تخصصی جداگانه راهکارهای مرتبط برای صیانت از مسئولان در جایگاه های مختلف اداری_مالی را ارائه کردند.
همچنین در این اجلاس از گزارش‌های خاص موضوعی تحلیلی دیوان محاسبات کشور که برای ارائه به تصمیم گیران اقتصادی در کشور تدوین شده بود رونمایی شد.
در پایان این اجلاس نیز از تمبر یادبود چهارمین مجمع معاونین اداری-مالی وزارتخانه ها، نهادها، موسسات و شرکت های دولتی پرده برداری شد.
براساس این گزارش، بعد از برگزاری این نشست، حسابرسان دیوان محاسبات با حضور در میزهای تخصصی به سوالات و درخواست های مسئولان اداری_مالی دستگاه‌ها پاسخ دادند."
politics,"به گزارش ایرنا، محمد اسلامی روز پنجشنبه در آیین گرامیداشت «روز حماسه و ایثار بویین‌ میاندشت» در گلزار شهدای این شهرستان خاطرنشان کرد: دشمن، دانشمندان هسته‌ای ما را ترور کرد، خرابکاری‌های صنعتی انجام داد و از تمام ظرفیت‌های سازمان‌های بین‌المللی برای جلوگیری از حرکت ایران در عرصه فناوری‌های هسته‌ای استفاده کرد.
وی افزود: دشمن مخالف ادامه مسیر توسعه علمی و فناوری کشور در جهت دستیابی به علوم و فنون نوین بوده و در این راه نیز تمام تلاش خود را بکار بسته است.
معاون رییس جمهور ادامه داد: دشمنان از ابزار تحریم برای ناتوان کردن کشورمان استفاده و با بهانه‌های مختلف در روند پیشرفت ما اختلال ایجاد کردند ولی بازهم ناکام ماندند.
وی تاکید کرد: علم و فناوری و حضور مردم مانع سلطه‌جویی ابرقدرت‌هاست و این مولفه همواره برای ملت‌ها قدرت‌آفرین بوده است و هر کشوری از این ظرفیت و همراهی مردم برخوردار باشد هرگز زیر سلطه ابرقدرت‌ها نخواهد رفت و راه خود را قدرتمندانه ادامه خواهد داد.
اسلامی یادآور شد: امروزه اساس قدرت در جهان، علم و فناوری است و مردم، ظرفیت قدرتمندی یک کشور محسوب می‌شود و دشمنان می‌کوشند با اعمال تحریم، پیشرفت جمهوری اسلامی را در زمینه علوم و فنون نوین را متوقف کنند و تمام تلاش‌های آنها در سال‌های اخیر با هدف توقف علم و فناوری ایران در زمینه بحث هسته‌ای بوده است.
وی خاطرنشان کرد: رهبر معظم انقلاب بر بنیان‌های علمی و پیشرفت فناوری در کشور تاکید دارند و در باره فناوری هسته‌ای بیان کردند که ما باید دستِ‌کم بیست‌ هزار مگاوات برق اتمی داشته باشیم و فناوری‌های هسته‌ای باید در اختیار ایران باشد.
معاون رییس جمهور خاطرنشان کرد: تغییرات اقلیمی موجب برهم خوردن شرایط آب و هوایی جهان شده و ورود بیش از میزان فعلی گازهای گلخانه‌ای که نتیجه استفاده از سوخت های فسیلی است، برای کره زمین قابل قبول نیست.
رییس سازمان انرژی اتمی تاکید کرد: باید با استفاده از فناوری‌های نوین، از میزان تولید گازهای گلخانه‌ای کاست و از روش‌های نوین تولید انرژی بجای سوخت فسیلی استفاده کرد و در این راستا برخی کشورها اعلام کرده‌اند که ظرفیت نیروگاه‌های هسته‌ای خود را سه برابر خواهند کرد.
اسلامی ادامه داد: سعادت ملت و پیشرفت و آبادانی کشور، فلسفه وجود انقلاب ماست و این ۲ هدف اصلی با تقدیم شهدای زیاد موجب پیروزی انقلاب اسلامی شد.
معاون رئیس جمهور یادآور شد: شعار «استقلال، آزادی، جمهوری اسلامی» در راستای سعادت ملت و پیشرفت و آبادانی کشور است زیرا استکبار و آمریکا هرگز تحمل نکرده و نمی‌کند که ایران استقلال داشته باشد و زیر بار سلطه نباشد و در دوران پیش از انقلاب نیز همان‌ها بودند که برای کشور ما تعیین تکلیف می‌کردند.
به گزارش ایرنا، نوزدهم دی در شورای فرهنگ عمومی بویین‌ میاندشت بعنوان «روز حماسه و ایثار این شهرستان» ثبت شده است.
معاون رییس جمهور، امروز پیش از آغاز مراسم گرامیداشت روز حماسه و ایثار بویین‌ میاندشت، با حضور در گلزار شهدای این شهرستان، به مقام شامخ شهدا ادای احترام کرد و در پایان مراسم نیز از کتاب «بر بال ملایک» که وصیت‌نامه و زندگینامه شهدای این شهرستان است، رونمایی کرد.
شهرستان بویین میاندشت در ۱۷۰ کیلومتری غرب مرکز استان اصفهان قرار دارد."
politics,"در سیاست خارجی عصر قاجار به دوره‌هایی برمی‌خوریم که متفاوت از جریان عمومی حاکم بر این عصر است. در جریان عمومی شاهدیم که منافع و حاکمیت ملی در کشاکش منافع قدرت‌های بزرگ آن زمان یعنی روس و بریتانیا به دست فراموشی سپرده شده و وابستگی تمام شئون و امور مملکت به دو بازیگر یاد شده رویه مسلط بود.
یکی از وجوه مهم تفاوت دوران صدارت امیرکبیر، تحول قابل‌توجه در بخش نظامی ایران در جهت تامین امنیت ملی و ارتقای قدرت کشور و در نتیجه کاهش وابستگی و افزایش استقلال عمل بود. برای نمونه، امیر نظام ۱۵ کارخانه تولید تجهیزات نظامی تاسیس کرد
بارزترین برش تاریخی این روزگار را که متفاوت از روند اصلی بود، می‌توان عصر صدارت «میرزا تقی خان فراهانی» (زاده ۱۱۸۶ خورشیدی در اراک و درگذشته ۲۰ دی ۱۲۳۰ در کاشان) دانست. روی کار آمدن امیرکبیر و صدارتش از مهرماه ۱۲۲۷ تا میانه پاییز ۱۲۳۰ باعث اتخاذ سیاست خارجی متفاوت نسبت به دوره‌های قبل و بعد شد. در عصر صدارت او تسلیمِ کم‌وبیش مطلق و چشمگیری که در گذشته برابر فشارهای دولت‌های خارجی و به ویژه کشورهای اروپایی وجود داشت، دیده نمی‌شود. همچنین در دوره او برای گسترش روابط خارجی با کشورهایی مانند اتریش و آمریکا به عنوان نیروی سوم روابط خارجی، تلاش‌هایی صورت گرفت که البته با کارشکنی دولت‌های روسیه و بریتانیا همراه شد.
در طول تاریخ روابط و سیاست خارجی ایران در عهد قاجار که معمولا به عنوان عصر وابستگی و مماشات برابر قدرت‌های بیگانه تلقی می‌شود، دوره‌هایی اندکی به علت تفاوت با این وضعیت عام اهمیت ویژه‌ای داشته‌اند مانند برهه ولیعهدی «عباس میرزا» یا صدارت «قائم مقام فراهانی». مقطع صدارت میرزا تقی‌خان فراهانی سرآمد این دوره‌ها است؛ در این دوره تلاش‌های جدی در راه استقلال ملی در ابعاد مختلف صورت گرفت اما مهم‌ترین سوالی که پیش می‌آید این تغییر در سیاست خارجی ایران و تلاش برای استقلال‌جویی چگونه انجام شد؟
«حمیرا مشیرزاده» دانشیار گروه روابط بین‌الملل دانشگاه تهران و «سجاد کریمیان» دانشجوی کارشناسی ارشد روابط بین‌الملل در مقاله‌ای با عنوان «باورهای امیرکبیر و سیاست خارجی استقلال‌جویانه او» [۱] تلاش کرده‌اند تا به این پرسش پاسخ دهند. در ادامه بخشی از این پژوهش آمده است:
شاخص‌هایی از یک سیاست خارجی استقلال‌جویانه
سیاست خارجی عصر قاجار همچنان که اشاره شد عموما با صفاتی همچون وابستگی، ضعف و خودباختگی معرفی می‌شود که تجلی آن را می‌توان در رویه‌ها، معاهدات بین‌المللی و نفوذ کم‌سابقه دولت‌های بیگانه در امور کشور دید. به عنوان نمادهایی از این عصر می‌توان به انعقاد عهدنامه‌های همچون گلستان، ترکمنچای و آخال اشاره کرد.
یکی از وجوه مهم تفاوت دوران صدارت امیرکبیر، تحول قابل‌توجه در بخش نظامی ایران در جهت تامین امنیت ملی و ارتقای قدرت کشور و در نتیجه کاهش وابستگی و افزایش استقلال عمل بود. برای نمونه امیر نظام ۱۵ کارخانه تولید تجهیزات نظامی تاسیس کرد.
یکی دیگر از شاخص‌های سیاست استقلال‌جویانه امیرکبیر، تاسیس یک نهاد اطلاعاتی به شکل یک نیروی «خفیه نویس» (ماموران اطلاعاتی و ضداطلاعاتی) بود. او از نفوذ گسترده جواسیس انگلستان در ساختار اداری و نظامی ایران آگاه بود و با تاسیس این نیرو و افشای عوامل جاسوسی کشورهای دیگر، باعث کاهش نفوذ آنها و افزایل نفوذ نیروهای خود در دستگاه‌های اجرایی و اداری و همچنین سفارتخانه‌ها شد. این اقدام امیرکبیر، عاملی مهم و اساسی برای کنترل امور و حفظ استقلال کشور شناخته می‌شود.
سیاست اقتصادی امیرکبیر بر ایجاد صنعت و کشاورزی نوین و توسعه بازرگانی داخلی و خارجی استوار بود. از موارد اجرا شده این سیاست می‌توان به خرید کارخانه‌هایی از خارج، حمایت از محصولات داخلی و حمایت از فعالان معدن ایران برای کارخانه‌ها اشاره کرد
سیاست اقتصادی امیرکبیر بر ایجاد صنعت و کشاورزی نوین و توسعه بازرگانی داخلی و خارجی استوار بود. از موارد اجرا شده این سیاست می‌توان به خرید کارخانه‌هایی از خارج، حمایت از محصولات داخلی (داستان مشهور سماورسازی امیرکبیر) و حمایت از فعالان معدن ایران برای کارخانه‌ها اشاره کرد. اما مهم‌ترین اقدام امیرکبیر برای اقتصاد ایران، سیاست کلی او برای کنار گذاشتن اصل کاملة الوداد (تبعیض بین اتباع داخلی و خارجی) در تجارت خارجی ایران بود.
به نظر می‌رسد در کل سیاست امیرکبیر به معنای اتخاذ راهبردهایی برای به کنترل درآوردن حوزه‌های مختلف (مانند ارتش، اقتصاد، سیاست خارجی) و پیشبرد منظم و دقیق آنها تحت نظارت شدید خود امیرکبیر با هدف کسب استقلال بود اما ریشه‌ها و زمینه‌های این سیاست استقلال‌جویانه را باید در کجا جست؟
نگاه امیر به عرصه سیاست
پس از بررسی ۴۵۴ نامه به جا مانده از امیرکبیر، نتایجی که به دست آمده عبارتند از: ۲۱ مضمون (۸۸ درصد) ناظر بر بدبینی به عرصه زندگی سیاسی و سه مضمون (۱۲ درصد) نیز ناظر بر خوشبینی به عرصه زندگی سیاسی تشخیص داده و مشخص شده در نظام باور امیرنظام، بدبینی به عرصه سیاسی وجه مهمی دارد. او عرصه سیاسی را عرصه رقابت، تنازع و درگیری می‌داند و در نتیجه، به طرف مقابل (دیگری) در عرصه سیاسی نیز بدبین است.
بررسی دیگر در مورد دورنماهای تحقق نهایی ارزش‌ها و آرمان‌های بنیادین سیاسی است. آیا امیرکبیر در این مورد خوشبین بوده یا بدبین؟ بر اساس نظریه رمزگان عملیاتی، پاسخ به این پرسش از طریق مراجعه به پاسخ‌های پرسش اول فراهم می‌شود.
برای پاسخ به این پرسش باید به این توجه کرد که آیا فرد مورد مطالعه، جهان سیاست را جهانی همساز می‌بیند یا متعارض. با توجه به اینکه امیرکبیر جهان را ناهمساز می‌بیند، طبیعتا به تحقق نهایی ارزش‌ها خوشبین نیست. از ۲۱ مضمون ناظر بر بدبینی سیاسی، ۱۰ مضمون در طبقه زیاد (۴۸ درصد)، ۶ مضمون در طبقه متوسط (۲۸ درصد) و ۵ مضمون در طبقه کم (۲۴درصد) قرار گرفته است.
میرزا تقی خان، مساله پیش‌بینی آینده و دوگانه همکاری‌جویی-تعارض‌طلبی
فرد مورد مطالعه هر اندازه امور را تحت کنترل خود بداند، آینده سیاسی را بیشتر قابل پیش‌بینی می‌داند. پس از بررسی ۳۵۰ نامه امیرکبیر، ۳۶ مضمون (۶۹ درصد) در طبقه «کنترل خود بر امور» وجود دارد و از مضامین ناظر بر «کنترل دیگری» نیز ۱۶ مورد (۳۱ درصد) یافت شده است.
به نظر می‌رسد این نتیجه نشانگر باور میرزا تقی خان فراهانی به قابل پیش‌بینی بودن آینده سیاسی است؛ این نتیجه نشان می‌دهد او به کارهای خود بیشتر اطمینان دارد و ابعاد مثبت را درباره خود بیان می‌کند و تقریبا همیشه امور منفی را به دیگران نسبت می‌دهد.
امیرکبیر با باور به اتخاذ راهبردهای همکاری‌جویانه، معتقد به حد متوسطی از همکاری بود. او در موقعیت‌های تهدیدآمیز به کاهش تنش گرایش داشت و رفتارهای منعطفی از خود نشان می‌داد و در عین حال، تمایل زیادی به استفاده از ابزارهایی مانند تهدید و مخالفت داشت
بهترین رویکرد برای انتخاب اهداف عمل سیاسی چیست؟ برای پاسخ به این پرسش باید به این نکته دست یافت که به نظر فرد بهترین راه پیشبرد امور، راهبرد و رفتارهای تعارض‌آمیز است یا همکاری‌جویانه؟ پس از بررسی ۴۵۴ نامه موجود از نامه‌های امیرکبیر، نتایج زیر به دست آمده است: ۱۱ مضمون (۲۴ درصد) در طبقه راهبرد و رفتارهای تعارض‌آمیز قرار گرفته و ۳۴ مضمون (۷۶ درصد) در طبقه راهبرد و رفتارهای همکاری‌جویانه. پس در مجموع می‌شود نتیجه گرفت، او رفتارهای همکاری‌جویانه را در پیشبرد امور به طور کامل بر رفتارهای تعارض‌آمیز ترجیح می‌دهد.
رفتار امیر در موقعیت‌های تهدیدآمیز چگونه بود؟
در کل می‌توان گفت امیرکبیر نگاه بدبینانه‌ای به رقبا و عرصه سیاسی دارد؛ برخی از موارد بدبینی امیرکبیر را می‌شود در سطح داخلی و ناظر بر کنشگران سیاسی داخلی دید. جنبه دیگر آن، ناظر بر کنشگران دولتی همچون عثمانی و روسیه و در مرحله بعدی بریتانیا است و نهایتا آخرین جنبه این نگاه، بدبینی ناظر بر کل عرصه سیاسی، اعم از ساختار و کارگزار است. او به تحقق نهایی آرمان‌ها و ارزش‌های سیاسی بدبین است. امیرکبیر باور به کنترل بر امور دارد و بر همین اساس، آینده سیاسی را قابل پیش‌بینی می‌داند.
اینکه امیرکبیر به آینده بدبین است، ناشی از بدبینی او به عرصه سیاسی و «دیگری» در این عرصه است؛ در حالی که ویژگی‌های بد دیگری می‌تواند باعث بروز مشکل در تحقق نهایی آرمان‌های سیاسی شود. همین باور او باعث می‌شود که نقل اصلی و مهم را در شکل دادن به تاریخ و تسلط بر امور در اختیار خود ببیند و نقل چندانی برای بخت و اقبال در تحولات تاریخی قائل نشود.
امیرکبیر با باور به اتخاذ راهبردهای همکاری‌جویانه معتقد به حد متوسطی از همکاری بود. او در موقعیت‌های تهدیدآمیز به کاهش تنش گرایش داشت و رفتارهای منعطفی از خود نشان می‌داد و در عین حال، تمایل زیادی به استفاده از ابزارهایی مانند تهدید و مخالفت داشت.
تفاوت اساسی امیرکبیر با چهره‌هایی مانند ناصرالدین شاه و محمدشاه
سیاست خارجی امیرکبیر به عنوان یک سیاست خارجی استقلال‌جویانه از بخش‌های متفاوتی تشکیل شده است. منظور از این نوع سیاست خارجی، اتخاذ راهبردهایی برای کنترل حوزه‌های تصمیم گیری (مانند ارتش، اقتصاد و سیاست خارجی) و پیشبرد منظم و دقیق آنها با هدف کسب استقلال است.
باید توجه داشت که استقلال و کنترل بر مسائل، از ویژگی‌هایی است که هر تصمیم‌گیرنده‌ای در پی آن است. استقلال‌جویی به عنوان یک ویژگی شخصیتی کمابیش درون اکثر افراد وجود دارد اما مساله اینجا است که چگونه در میان همه افرادی که خواهان استقلال هستند، کسی مانند امیرکبیر در پی اجرای یک سیاست کاملا استقلال‌طلبانه است و دیگری این چنین نیست. تجربه شکست‌های پرشمار برخی از سیاستگذاران دوران قاجاریه باعث می‌شد که آنها در مواجهه با قدرت‌های بزرگ، به جای پیگیری منافع متعارض ملی، به دنبال منافع فردی هماهنگ با این قدرت‌ها باشند.
مهمترین باور فلسفی امیرکبیر اعتقاد به کنشگری خود، به مثابه توانایی کنترل و تسلط بر تحولات تاریخی است. او چون باور به کنشگری خود دارد، از حالت ضعف برآمده از شکست‌های پی در پی دولت در برخورد با دولت‌های بزرگ که نتیجه جایگاه نازل کشور در سیاست جهانی است، دور می‌ماند
مهمترین باور فلسفی امیرکبیر اعتقاد به کنشگری خود، به مثابه توانایی کنترل و تسلط بر تحولات تاریخی است. او چون باور به کنشگری خود دارد، از حالت ضعف برآمده از شکست‌های پی در پی دولت در برخورد با دولت‌های بزرگ که نتیجه جایگاه نازل کشور در سیاست جهانی است، دور می‌ماند.
تفاوت اساسی امیرکبیر با اشخاصی مانند ناصرالدین شاه و محمدشاه، باور عمیق به کنشگری خود و تسلط بر امور است. این باور، یکی از مهمترین عوامل و بنیان‌های سیاست استقلال‌جویانه او است. نتیجه مستقیم باور به کنشگری خود در عرصه‌های مختلف، به کنترل درآوردن و ارتقاء حوزه‌های گفته شده است.
مجموع این نمودها را می‌شود در دو دسته مثبت و منفی دید. در دسته مثبت، او با اعتقاد به این باور دست به اصلاحات گسترده در زمینه‌های مختلف با هدف به کنترل درآوردن آنها می‌زند و در دسته منفی، با اعتقاد به کنشگری خود به مخالفت با خواسته‌های دولت‌های بزرگ و اتخاذ سیاست موازنه منفی روی می‌آورد.
این باور به کنشگری خود، به معنای خود را فعال‌ مایشاء دانستن نیست. او زندگی سیاسی را عرصه تضاد منافع می‌داند و منافع مورد توجه او به طور خاص منافع کلان ملی است. باور به کنشگری خود در کنار بدبینی به عرصه زندگی سیاسی باعث می‌شود امیرکبیر بر خلاف دیگر سیاست‌مداران قاجاریه عمل کند.
مَخلص کلام درباره امیرنظام
مشخص شده که استقلال‌جویی امیرکبیر به معنای کنترل در همه شئون و امور مملکت چه در عرصه داخلی و چه در عرصه خارجی است (افزایش خودمختاری و تحدید نفوذ خارجی). در بخش باورهای فلسفی مهمترین باورها حاکی از اعتقاد امیرکبیر به کنشگری خود، تسلط و کنترل بر تحولات تاریخی و همچنین دید بدبینانه به عرصه زندگی سیاسی است.
در بخش باورهای ابزاری اعتقاد به همکاری و رویکرد کاهش تنش در هنگام تهدید وجودی و همچنین اعتقاد به استفاده از ابزار مخالفت از نتایج این بخش است. باورهای فلسفی امیرکبیر ریشه بسیاری از اقدامات او از جمله به کنترل درآوردن حوزه‌های مانند اقتصاد، نظامی و سیاست خارجی است.
اعتقاد او به کنشگری خود اجازه نمی‌دهد که او تصمیم‌گیری در این عرصه‌ها را با دیگری تقسیم کند. اقدامات او در به کنترل در آوردن این حوزه‌ها بروز و ظهور این باورهای امیرکبیر است. از طرفی دیگر باورهای ابزاری او ضمن نشان دادن این رابطه مستقیم بین باورها و سیاست استقلال‌جویانه حاکی از واقع‌گرایی و عمل‌گرایی عمیق امیرنظام است.
باور به حد متوسطی از همکاری، باور به کاهش تنش در موقعیت‌های تهدیدآمیز و باور به استفاده از ابزار مخالفت همگی به نوعی مقوم اقدامات استقلال‌جویانه امیرکبیر شدند. این اقدامات که تحت عنوان سیاست استقلال‌جویانه امیرکبیر از آنها یاد شد نشانگر رویکرد واقع‌گرایانه و عمل‌گرایانه او بود. باور به کاهش تنش و پیگیری هدفی خاص بدون توجه به فلسفه‌بافی‌ها نیز حاکی از واقع‌گرایی و عمل‌گرایی او است.
پی‌نوشت
[۱] حمیرا مشیرزاده و سجاد کریمیان، «باورهای امیرکبیر و سیاست خارجی استقلال‌جویانه او»، مجله روابط خارجی، سال چهاردهم، شماره۱، ۱۴۰۱"
politics,"به گزارش خبرنگار حوزه دولت ایرنا، «میثم لطیفی» معاون رئیس‌جمهور و رئیس سازمان اداری و استخدامی کشور امروز(چهارشنبه) در حاشیه جلسه هیأت دولت درباره تعطیلی پنج‌شنبه یا شنبه در کنار جمعه‌ها، گفت: در تهران قانون این اجازه را داده که پنج روز کاری داشته باشیم اما درقانون خدمات کشوری آمده که کارکنان دولت در شهرستان‌ها باید ۶ روز کاری به سر کاربروند.
وی با بیان اینکه در قانون چیزی در مورد روز تعطیل نیامده است، اظهار کرد: جمعه طبق قانون اساسی تعطیل است اما اینکه شنبه یا پنج‌شنبه تعطیل باشد در اختیار هیأت وزیران است.
رئیس سازمان اداری و استخدامی تاکید کرد: اگر در مجلس تصمیمی بگیرند و قانونی بگذارند ما مکلف هستیم که تبعیت کنیم.
بیشتر بخوانید
حسینی: دولت پیشنهادی برای تعطیلی شنبه‌ها نداشته است"
politics,"به گزارش ایرنا، «غزه؛ باتلاق صهیونیست‌ها» عنوان نشست خبری بود که امروز چهارشنبه ۲۰ دی ماه در محل همایش‌های خبرگزاری قدس برگزار شد؛ نشستی که در آن «ناصر ابوشریف» نماینده جنبش جهاد اسلامی فلسطین به تشریح آخرین تحولات غزه پرداخت.
ابوشریف به تداوم مقاومت، اهداف محقق نشده و آخرین آمار از تلفات رژیم صهیونیستی اشاره کرد و گفت: ما در ماه چهارم جنگ جنایتکارانه علیه غزه قرار داریم و به رغم آن، همچنان مقاومت ادامه دارد و اسرائیلی‌ها هم گواهی داده‌اند که مقاومت همچنان امور غزه را در دست دارد.
وی افزود: اسرائیلی‌ها این مرحله از جنگ را مرحله سوم نامیده‌اند که به جنگ زمینی اختصاص می‌یابد. آنچه که دشمن در ابتدای جنگ مد نظر داشت، نابودی حماس و استرداد اسرای یهودی بود اما هیچکدام از این اهداف محقق نشد و برعکس، مقاومت ضربه سنگینی را به رژیم صهیونیستی تحمیل کرد.
تنها در هفته اخیر، ۴۰ خودروی نظامی رژیم منهدم، ۲۰ سرباز صهیونیست کشته و ده‌ها سرباز زخمی شده‌اند.
به گفته نماینده جنبش جهاد اسلامی فلسطین، تاکنون رژیم صهیونیستی نتوانسته به اهداف خود دست پیدا کند و تنها هدفی که رژیم به دست آورده کشتار بیش از ۲۳ هزار نفر، تخریب مدارس، بیمارستان‌ها و حتی فرهنگ و تاریخ غزه است. تنها هدفی که تل آویو توانسته محقق کند، همین موارد است که البته این جنایت انعکاس و تبعاتی نیز برای رژیم داشته‌است و مردم جهان و حتی نهادهای بین‌المللی هم از این همه جنایت و نسل کشی خشمگین شده‌اند.
وی با بیان اینکه رژیم صهیونیستی اینک در سطوح داخلی با بحران واقعی مواجه است، تاکید کرد: این بحران بر باعث شده که نوع روند سیاسی در داخل به بن بست برسد و این مساله بر جنگ غزه نیز اثرگذار باشد. مشکل دیگر رژیم نوع حکومت آن است که راست افراطی از درک مشکلات داخلی و بین‌المللی ناتوان است. به همین دلیل بحران در این رژیم تداوم و تعمیق خواهد یافت.
ابوشریف نگاهی هم به مواضع آمریکا و پشت پرده چرایی حمایت بی‌چون وچرای کاخ سفید از رژیم انداخت و اظهار کرد: مشکل دیگر به آمریکا بر می‌گردد؛ کشوری که لابی قدرتمند صهیونیستی در آن نفوذ چشمگیری دارد. در حال حاضر برخی از سیاستمداران آمریکایی روی بایدن فشار می آورند که به حمایت خود از رژیم صهیونیستی ادامه دهد. به تازگی یکی از روزنامه نگاران صهیونیستی اذعان کرده‌است که اگر آمریکا دست از حمایت اسرائیل بردارد، اسرائیل ناچار است که با سنگ و چوب با مقاومت بجنگد.
این مقام فلسطینی، در ارتباط با مواضع «آنتونی بلینکن» وزیر امور خارجه آمریکا و سفرهای پیاپی او به منطقه، گفت: بلینکن در این مدت سه ماهه جنگ بارها به منطقه سفر کرده‌است. او به تازگی نیز سفری به غرب آسیا داشت و با سران کشورهای عربی منطقه نیز دیدار و گفت وگو کرد. در جریان این گفت وگوها وی به ضرورت پایان جنگ تاکید کرد که البته این موضع‌گیری مشکلی از فلسطین و غزه حل نمی‌کند و صهیونیست‌ها مجددا سراغ شهرک سازی خواهند رفت قبلا هم صلح اقتصادی ایجاد شده بود اما این روند نمی‌تواند زیاد دوام بیاورد. بنابراین نه تنها مردم فلسطین بلکه منطقه آن را رد می‌کند. بنابراین مشکل کنونی را باید ریشه‌ای حل و فصل و با اشغالگری مخالفت کرد.
وی از نقش و نوع بازیگری کشورهای عربی منطقه در جریان جنگ غزه، گلایه کرد و گفت: کشورهای عربی متاسفانه علیه فلسطین توطئه کردند. هر زمان که بلینکن به این منطقه سفر و با آنها دیدار کرد، جنایت‌ها هم فزونی گرفت. ما یک فرصت تاریخی داشتیم و کشورهای عربی می‌توانستند نقش منطقه‌ای قابل قبولی ایفا کنند اما متاسفانه این کار را نکردند. تنها ابتکار آنها میانجیگری بین مقاومت و اسرائیل بود؛ میانجیگری که در آن منافع آمریکا نیز لحاظ می‌شد.
ابوشریف در ارتباط با مرحله سوم جنگ رژیم صهیونیستی که ادعا می‌شود هدفمندتر پیش می‌رود، آن را نه یک تاکتیک بلکه نشانه ضعف و عقب‌نشینی ارتش رژیم صهیونیستی دانست و گفت اگر رژیم می‌توانست، بی‌تردید همه ارتش را یکباره به غزه وارد کرده و کار را یکسره می‌کرد. هر سرباز اسرائیلی روزانه ۸۰ دلار دریافت می‌کند؛ سربازانی که قبل از جنگ کارمند و در مشاغل دیگر مشغول بودند.
وی افزود: در شرایط کنونی از یک سو با خارج شدن طیف کارمند و دیگر مشاغل، بخش‌های اداری رژیم دچار کمبود نیرو شده‌است و از سوی دیگر آنها این میزان حقوق را برای مشارکت و حضور در ارتش دریافت می‌کنند. بنابراین رژیم چاره‌ای جز کاستن از شمار نیروها در غزه نداشت. پس این یک تاکتیک نیست بلکه ناشی از ضعف و شکست رژیم صهیونیستی است.
نماینده جنبش جهاد اسلامی با تاکید بر اینکه وجدان بشری و پایداری مردم فلسطین باعث شده که این دستاوردها حاصل شود، گفت: آنچه که ما در فلسطین بر آن تکیه داریم، قدرت ایمان است. امکانات ما در مقابل رژیم صهیونیستی و غرب بسیار ناچیز است با این وجود در ۱۰۰ سال گذشته از حق و حقوق خود کوتاه نیامده‌ایم. در این مدت به ما اثبات شده‌است که مقاومت تنها نیست و جهان کنار ما ایستاده‌است."
politics,"به گزارش خبرنگار حوزه دولت ایرنا، سید محمد حسینی در برنامه زنده تلویزیونی کشیک سلامت شبکه سلامت سیما با موضوع برآیند تعاملات دولت و مجلس در حوزه نظام سلامت، درباره برجسته ترین و مهمترین دستاورد دولت در بخش سلامت گفت: دولت سیزدهم زمانی کار خود را شروع کرد که مهمترین مسئله کشور بحث سلامت در دوران کرونا بود.
وی افزود: در آن دوره بنا به دلایلی شرایط به نحوی بود که کشور هم در تولید و واردات واکسن و هم در تخت و امکانات بیمارستانی با مشکلات فراوانی مواجه بود لذا رئیس جمهور حتی قبل از اینکه بطور رسمی سکان مدیریت اجرایی کشور را در دست بگیرد موضوع واردات واکسن و حمایت از تولید واکسن در داخل کشور را مورد پیگیری قرار داد و برخلاف تبلیغاتی که به راه انداخته بودند که امکان واردات حتی یک واکسن نیز وجود ندارد، بسیار نتیجه‌بخش بود.
معاون رئیس جمهور در امور مجلس خاطرنشان کرد: دولت سیزدهم یک روز بعد از رای اعتماد به وزرای کابینه، سفرهای استانی را با هدف شناسایی کمبودها و نیازهای مناطق مختلف کشور آغاز کرد و در این سفرها مهمترین مسئله برای دولت این بود که طرح ها و پروژه‌های ناتمامی که برای چندین سال به حال خود رها شده و معطل مانده بودند و به نوعی به نماد ناکارآمدی و ضعف حکومت تبدیل شده را شناسایی، تکمیل و در خدمت مردم قرار دهد.
دولت سیزدهم بیش از ۱۰۶ پروژه بیمارستانی را تکمیل کرد
حسینی ادامه داد: دولت سیزدهم همچنین در این راستا ده‌ها بیمارستان و مرکز درمانی در سراسر کشور که بعضاً بیش از ۳۰ سال از زمان کلنگ زنی و آغاز عملیات اجرایی آن گذشته بود را تکمیل کرد که از آن جمله می توان به بیمارستان شهریار، بیمارستان هزار تخت خوابی حضرت ولی عصر (عج)، بیمارستان ۸۲۰ تخت خوابی غدیر و بیمارستان فردیس استان البرز اشاره کرد.
حسینی گفت: براساس آماری که وجود دارد دولت سیزدهم تا سالگرد ۲سالگی خود با عزم راسخ و سرمایه‌گذاری‌های قابل توجه، بیش از ۱۰۶ پروژه بیمارستانی را تکمیل، تجهیز و در اختیار مردم قرار داده است و در مقایسه با دوره مشابه گذشته از نظر امکانات و سخت افزاری و ساخت بیمارستان افزایش ۳ برابری دارد و کشور از نظر سلامت رشد و پیشرفت قابل توجهی داشته است.
بیش از یک میلیون و ۲۰۰ هزار گردشگر سلامت جذب شده است
معاون رئیس جمهور با بیان اینکه قبل از انقلاب اسلامی وضع بهداشت و درمان در شرایط مناسبی قرار نداشت به نحوی که حتی برای درمان بیماری های عمومی پزشکان پاکستانی، هندی و بنگلادشی به درمان مردم می پرداختند اظهارداشت: امروز در سایه توجهات نظام مقدس جمهوری اسلامی مراکز آموزشی و پزشکی در همه استان ها و حتی شهرهای کوچک تاسیس شده است و نه تنها از نظر پزشک متخصص و جراح در کشور کمبودی وجود ندارد بلکه به مرکز جذب گردشگر سلامت در منطقه تبدیل شده ایم و بیش از یک میلیون و ۲۰۰ هزار گردشگر سلامت جذب شده است.
معاون پارلمانی رئیس جمهور گفت: طرح دارویار، بیمه رایگان دهک های کم برخوردار، صندوق حمایت از بیماران صعب العلاج، تقویت مراکز ناباروری و دسترسی عادلانه به خدمات درمانی و بهداشتی از اولویت های دولت مردمی، تحول گرا و عدالت محور آیت الله رئیسی است و دولت با جدیت و اولویت تلاش می کند تا سهم مردم از هزینه خدمات درمانی تا حد ممکن کاهش یابد و به تعبیر مقام معظم رهبری خانواده بیمار دغدغه ای جز بیمارداری نداشته باشند.
حسینی روحیه مسئولیت پذیری در بین پزشکان را قابل تحسین دانست و به حضور گروه‌های جهادی پزشکی در مناطق محروم اشاره کرد و گفت: انتظار می رود مسئولین استانی با این عزیزان که داوطلبانه و بدون چشم داشت بدنبال خدمت به مردم محروم هستند بیش از پیش همکاری داشته باشند ضمن اینکه دولت مصمم است شرایطی فراهم سازد تا پزشکان متخصص در همه نقاط کشور حضور داشته باشند و صرفا در تهران و برخی کلانشهرها متمرکز نباشند.
معاون رئیس جمهور خاطرنشان کرد: در زمینه استخدام کادر درمان بویژه پرستاران عزیز که در دوران کرونا با روحیه ایثار و جانفشانی در صحنه حضور داشتند نیز با همکاری امور اداری و استخدامی اقدامات خوبی در دست اقدام است.
حسینی تصریح کرد: دولت و همه مسئولین با تمام توان و شبانه روزی مشغول کار و خدمت هستند البته میزان کمبودها و مشکلاتی که از دوره رخوت و تنبلی به جا مانده بسیار زیاد است اما اطمینان داشته باشند که دولت بی وقفه در تلاش است تا آسایش و آرامش در زندگی مردم حاکم باشد.
معاون پارلمانی رئیس جمهور حمایت دولت از شرکت های دانش بنیان بویژه در حوزه پزشکی و سلامت را مورد تاکید قرار داد و گفت: اگر در گذشته توجه چندانی به این حوزه وجود نداشت و از تولید محصولات شرکت های دانش بنیان حمایت نمی شد اما امروز این تاکید وجود دارد که از نخبگان و صاحبان فکر و اندیشه و تجهیزات و محصولاتی که تولید می کنند با جدیت حمایت شود و در این راستا وزارتخانه های مختلف از جمله نفت، نیرو و صمت مکلف شده اند که از شرکت های دانش بنیان مرتبط با خود حمایت کنند. معتقدیم ایران سرزمین استعدادهای درخشان است و اگر جوانان مورد حمایت قرار بگیرند می توانند کارهای بزرگی انجام دهند.
معاون رئیس جمهور در امور مجلس در پاسخ به سوالی درباره ارزیابی خود از فعالیت مجلس یازدهم در دو حوزه نظارتی و قانون گذاری در حوزه بهداشت و درمان تاکید کرد: بعنوان کسی که از نزدیک شاهد فعالیت نمایندگان هستم گواهی می دهم که مجلس اهتمام ویژه ای به مطالبات مردم دارد و نمایندگان در قالب سوال، تذکر و گفت و گو و رایزنی با دولتمردان امور مربوط به مردم را پیگیری می کنند.
وی ادامه داد: اعضای کمیسیون بهداشت و درمان نیز که غالبا پزشک و افراد دلسوز با گرایشات مختلف سیاسی هستند که با جدیت مسایل مربوط به این حوزه را پیگیری می کنند و البته نمایندگان هم معمولا به دیدگاه کمیسیون های تخصصی توجه دارند و لذا در اعتبارات و اولویت ها نظرات کمیسیون تاثیرگذار است.
حسینی افزود: دولت هم با دغدغه مندی و در حد توان و امکانات و منابع و البته با اولویت، پاسخگوی مطالبات نمایندگان است. این دولت بیشترین تعامل را با نمایندگان مجلس داشته بنحوی که در همان سال اول امکان دیدار و گفت و گوی همه مجامع نمایندگان با رئیس جمهور فراهم گردید و در ضمن سفرهای استانی نیز این فرصت برای نمایندگان وجود دارد که نظرات خود را در حوزه های انتخابیه با رئیس جمهور و اعضای دولت در میان بگذارند و رئیس جمهور تاکید دارد که نظرات نمایندگان مورد توجه قرار بگیرد.
معاون رئیس جمهور تاکید کرد: همراهی، همدلی و هم افزایی دولت و مجلس بسیار مهم است و می‌تواند به بهبود امور کمک کند لذا هر مقدار که مجلس کارآمد باشد و افرادی در تخصص‌های مختلف در آن حضور داشته باشند و درعین حال درک درستی از مسایل کشور و معادلات منطقه ای و بین المللی داشته باشند بهتر می توانند در مسیر قانونگذاری و نظارت با همدلی و هم افزایی با دولت در مسیر پیشرفت کشور و پاسخگویی به مطالبات مردم مفید و موثر باشند.
معاون رئیس جمهور در امور مجلس حضور گسترده مردم در انتخابات و احساس مسئولیت همگانی برای دعوت از مردم برای مشارکت در انتخابات را مورد تاکید قرار داد و گفت: بی تردید هر مقدار پشتوانه مردمی نمایندگان بیشتر باشد در گره گشایی از مشکلات کشور کارآمدتر بوده و با اعتماد به نفس بیشتری امور مردم را پیگیری کنند و امروز فرصت های مناسبی برای تبلیغ نامزدهای انتخابات فراهم شده است و انتظار می رود نامزدهای انتخابات بطور شفاف و روشن مواضع و دیدگاه های خود را با مردم در میان بگذارند و مردم نیز با ارزیابی نکاتی که مطرح می شود، افرادی را که کارآمدتر تشخیص می دهند را برگزینند."
politics,"به گزارش ایرنا از پلیس، حجت الاسلام والمسلمین سیدعلیرضا ادیانی روز چهارشنبه در هفتمین جلسه قرارگاه راهبردی انتخابات اظهار داشت: تاکنون اقدامات خوبی درخصوص انتخابات انجام داده‌ایم اما راضی نیستیم و باید با بسیج تمام توان و امکانات خود، برای رسیدن به هدف مطلوب که همان مشارکت حداکثری در انتخابات اسفند ماه است، برسیم.
وی با استناد به بیانات اخیر رهبر معظم انقلاب که فرمودند «هرکس با انتخابات مخالفت کند با جمهوری اسلامی و اسلام مخالفت کرده است» تاکید کرد: پس از این رهنمودها، این حوزه با قدرت، اراده و انگیزه جدی تری مواجه شده است و با این اتمام حجت، کسانی را که با انتخابات و مشارکت مردم در این امر مهم و سرنوشت ساز مخالفت می کنند را فاقد صلاحیت انقلابی و مخالف پیشرفت و اقتدار کشور می دانیم.
این مقام مسئول در فراجا افزود: امام و مقتدای ما آحاد مردم را به مشارکت حداکثری در انتخابات دعوت کرده اند و وظیفه ما سربازان ولایت این است که وارد میدان شویم و در اجرای این فرمان کار جهادی و انقلابی انجام دهیم.
وی با تاکید بر اجرای کارهای بنیادی و اساسی در کشور افزود: کارهای بنیادی را دریابید اساس و بنیان، نظام مقدس جمهوری اسلامی بوده و اساس این نظام امر مهم انتخابات است.
نماینده ولی فقیه در نیروی انتظامی کشور نقش فراجا در انتخابات آتی را بسیار مهم و تاثیرگذار دانست و تاکید کرد: خانواده بزرگ انتظامی به تنهایی میزان رأی قابل توجهی دارد و این اثربخشی را هم دارد که بتواند قاطبه جامعه را به این مشارکت در این امر مهم مشتاق گرداند.
ادیانی با قدردانی از معاونت تبلیغات و روابط عمومی فراجا، اقدامات تبلیغی صورت گرفته را مطلوب ارزیابی کرد و ضمن خواهان استمرار این اقدامات تصریح کرد: باید فضای انتخاباتی کشور را همچنان گرم نگه داریم و نگذاریم تنور انتخابات سرد شود.
بیشتر بخوانید
شهادت مامور انتظامی در حمله به پاسگاه راسک/ تلاش پلیس برای شناسایی عاملان
انتشار محتوا علیه نامزدهای انتخابات و احزاب جرم است
تشکیل ۴ هزار پرونده مفاسد اقتصادی/ هرمزگان در صدر زمین‌خواری
رهبر انقلاب: توده‌ مردم همه‌کاره‌اند/ شرکت نکردن در انتخابات سیاست راهبردی دشمن است
رادان: حضور پرشور مردم در انتخابات قدرت بازدارندگی کشور را افزایش می‌دهد
رهبر انقلاب: هرکس با انتخابات مخالفت کند با جمهوری اسلامی مخالفت کرده است
تبلیغات زودهنگام نامزدهای انتخابات در فضای مجازی رصد می‌شود
وی با اشاره به تقدیم گزارش عملکرد سازمان عقیدتی سیاسی انتظامی کشور در انتخابات ریاست جمهوری به محضر رهبر انقلاب اسلامی گفت: ایشان با اعلام رضایت، اقدامات انتظامی را تحسین برانگیز توصیف نمودند که رضایت ایشان بهترین مدال افتخار برای ما سربازان خط ولایت است پس باید تمام تلاش خود را انجام دهیم تا در این آزمون هم موفق به جلب رضایت رهبر انقلاب شویم.
حجت الاسلام ادیانی با ارزیابی اقدامات صورت گرفته در حوزه انتخابات گفت: برخی طرح ها مانند جشن تکلیف سیاسی ویژه رای اولی ها از ابداعات و ابتکارات سازمان عقیدتی سیاسی انتظامی است و بازخورد مناسبی به همراه داشته به طوری که قشر تاثیرگذار جامعه این جوانان که برای اولین بار به حوزه مشارکت در انتخابات وارد شده اند را کانون توجه قرار داده است.
رئیس سازمان عقیدتی سیاسی در پایان اقدام سریع،جدی و اثرگذار در رابطه با انتخابات اسفند ماه را مطالبه داشت و تاکید کرد:همگان برای افزایش مشارکت در انتخابات وظیفه داریم و انجام این وظیفه امروز مقدم بر سایر فعالیت ها است.
شایان ذکر است در ابتدای این جلسه سردار کریمی معاون سیاسی و سردار بهرامی معاون تبلیغات و روابط عمومی گزارشی از فعالیت های انجام شده را ارائه کردند.
به گزارش ایرنا، دوازدهمین دوره انتخابات مجلس شورای اسلامی و ششمین دوره مجلس خبرگان رهبری ۱۱ اسفند در سراسر کشور برگزار می شود."
politics,"به گزارش خبرنگار گروه علم و آموزش ایرنا روح‌الله دهقانی فیروزآبادی امروز (چهارشنبه) در حاشیه جلسه هیات‌دولت و در جمع خبرنگاران با اشاره به سفر رییس مجلس ملی تاجیکستان به ایران و بازدید از نمایشگاه نوآوری و فناوری ایران اظهار داشت: وی با تصوری وارد این نمایشگاه شد ولی با تصور دیگری خارج شد و درواقع نظرش در مورد پیشرفت‌های ایران تغییر کرد.
معاون علمی رییس جمهور افزود: رییس مجلس تاجیکستان برای همکاری با ایران بسیار ابراز علاقمندی کرد و من به وی تاکید کردم که ما به دنبال تجارت نیستیم چون این کاری است که به طور عادی انجام می شود و به دنبال همکاری هستیم.
وی ادامه داد: رییس مجلس ملی تاجیکستان نیز درخواست کرد طی یک تا دو ماه آینده نشستی با همراهی شرکت های دانش بنیان حوزه کشاورزی، سلامت و معدن برگزار شود که این نشست تا قبل از پایان سال جاری برگزار خواهد شد.
دهقانی فیروزآبادی در مورد قرارداد ۵۰۰ میلیون دلاری میان شرکت‌های دانش‌بنیان نفتی و صنایع نیز گفت: این قراداد برای کالاهایی به ارزش ۵۰۰ میلیون دلار بود که در طول دو سال در ۱۲ گروه کالایی ویژه خواهد بود.
وی افزود:‌ تعامل خوبی بین وزارت نفت در حوزه‌های مختلف مثل بخش گاز و اخیرا در حوزه‌های تجهیزات، بهره‌وری، بهینه‌سازی، تکمیل زنجیره ارزش در حوزه گاز انجام و قراردادهای آن شروع شده است که امیدوارم قبل از پایان این دولت نتایج آن حاصل شود.
به گزارش ایرنا، ‌رستم امامعلی رییس مجلس ملی تاجیکستان و شهردار شهر دوشنبه به همراه یک هیات پارلمانی در سفر به ایران، روز دوشنبه با حضور دهقانی فیروزآبادی معاون علمی، فناوری و اقتصاد دانش بنیان رییس جمهور از خانه نوآوری و فناوری ایران (iHiT) بازدید کرد.                                                               
امامعلی در بازدید از دستاوردهای دانش‌بنیان عرضه شده در خانه نوآوری و فناوری ایران، توانمندی‌های فناورانه این کشور را تحسین برانگیز دانست و برای توسعه همکاری‌های فناورانه ۲ کشور اعلام آمادگی کرد.
وی پس از این بازدید در نشست با معاون علمی، فناوری و اقتصاد دانش‌بنیان رییس‌جمهور، ایران را توانمند در رسیدن به سطوح بالای فناوری توصیف کرد و افزود: اینکه ایران با تلاش و مداومت توانسته است نیاز خود را از محصولات پیشرفته و فناورانه در داخل کشور تامین کند، یک دستاورد بزرگ و شگفت انگیز است. 
امامعلی از علاقمندی و آمادگی همکاری‌های فناوری و اقتصادی تاجیکستان با ایران خبر داد و گفت: بسیاری از محصولاتی که در این نمایشگاه به نمایش گذاشته شده توسط کشور دوست، برادر، هم‌فرهنگ و هم تمدن تولید شده است که همین امر، زمینه را برای تعاملات و همکاری‌های بین‌ دو ملت، بیش از پیش فراهم می‌کند.
وی افزود: در حال حاضر بیش از ۱۵۰ شرکت ایرانی در تاجیکستان در حوزه‌های مختلف به ویژه در طرح‌های توسعه ای و نیروگاهی فعالیت دارند و همواره اشتیاق داریم تا شرکت های ایرانی و تاجیکستانی با یکدیگر همکاری کنند و تجربیات خود را به اشتراک بگذارند."
politics,"به گزارش حوزه دولت خبرگزاری ایرنا، «محسن رضایی» در جریان این بازدید اظهار داشت: هزاران کیلومتر ساحل دریایی و اقیانوسی در اطراف ایران یک فرصت استثنایی برای کشور است و با این وجود، نباید وضعیت گوشت، غذا و معیشت مردم در تنگنا باشد. اضافه شدن گوشت ماهی به سفره مردم، قیمت گوشت قرمز را نیز کاهش می‌دهد یا کنترل می‌کند.
دبیر شورای هماهنگی اقتصادی سران قوا تأکید کرد: ماهی در قفس که از ابتکارات وزارت جهاد کشاورزی و دوستان جهاد سازندگی بوده، باید از سوی وزارت جهاد و سایر دستگاه‌های اجرایی پشتیبانی شود.
پرورشگاه ماهی راه‌اندازی شده از سوی تعدادی از رزمندگان و جانبازان دفاع مقدس، یکی از بزرگ‌ترین پرورشگاه‌های ماهی در قفس غرب آسیا و دارای بیش از ۱۳۰ قفس است که هر کدام سالانه بیش از ۶۰ تُن برداشت دارند."
politics,"به گزارش ایرنا ، ""سکینه سادات پاد"" در ادامه سفر استانی به یزد از بیمارستان شهید صدوقی این شهر بازدید و با مسئولان و کادر درمان دیدار و گفتگو کرد.
وی با قدردانی از زحمات کادر درمان این بیمارستان که بخش عمده ای از خدمات درمانی جنوب و جنوب شرق کشور را بعهده دارند، گفت: حق بر سلامت از جمله حقوق بنیادین شهروندی است.
پاد همچنین خاطر نشان کرد: بنا به مسئولیت محوله از سوی رئیس جمهوری ضرورت داشت برای شنیدن مسائل کادر درمان و مسایل مربوط به درمان بیماران در محل بیمارستان شهید صدوقی حاضر شوم. شرایط تحقق حق بر سلامت در یزد باید تضمین شود.
در این دیدار موضوع امکانات رفاهی، خوابگاه متاهلین، پاویون برای کلیه کادر درمان اعم از پزشک و پرستار و مهد کودک برای فرزندان کادردرمان مورد گفتگو قرار گرفت."
politics,"به گزارش خبرنگار حوزه احزاب ایرنا، نهمین کنگره حزب اتحاد ملت ایران اسلامی امروز پنجشنبه ۲۱ دی ماه در تهران برگزار شد.
تعیین خط مشی حزب و راهبردهای کلان حزب در سال آینده، بررسی مسائل مهم سیاست داخلی و خارجی و مسائل توسعه‌ای کشور از مهمترین موضوعات مورد بررسی اعضای حزب اتحاد ملت در این کنگره بود. در این کنگره دبیران کل احزاب دیگر اصلاح‌طلب چون الیاس حضرتی از حزب اعتماد ملی و شهاب طباطبایی از حزب ندای ایرانیان، محمد توسلی از نهضت آزادی حضور داشتند.
معصومه ابتکار، الیاس حضرتی، حسن رسولی، فرج کمیجانی، سعید شریعتی، هادی خانیکی، علی شکوری‌راد، شهاب طباطبایی، محمد توسلی، محسن آرمین، فیض‌الله عرب‌سرخی، ساجده عرب‌سرخی، غلامرضا ظریفیان، کیوان صمیمی، مرتضی مبلغ، محمود الویری، عباس آخوندی، آذر منصوری، محمود صادقی، عبدالله رمضان زاده، فخرالسادات محتشمی‌پور، حسین کاشفی، علی‌محمد حاضری، محمد سالاری، حسین نقاشی و ... از چهره‌های حاضر در این برنامه بودند."
politics,"به گزارش خبرنگار حوزه احزاب ایرنا، محسن هاشمی رفسنجانی امروز - پنجشنبه ۲۱ دی‌ماه - در هفتمین سالگرد درگذشت آیت‌الله هاشمی رفسنجانی که در حسینیه جماران برگزار شد.
هاشمی تصریح کرد: آیت‌الله هاشمی‌رفسنجانی دغدغه‌هایی داشت، به عنوان یک عنصر فراشکوفا درباره هر کاری که تصمیمی می‌گرفتند آن را رها نمی‌کردند و به سرانجام می‌رساندند. ۶۰ سال پیش که کتاب «امیرکبیر قهرمان مبارزه با استعمار» را نوشت دغدغه توسعه ایران را داشت. آیت‌الله هاشمی در بیش از ۱۳ انتخابات شرکت کرد و تنها در ۲ مورد شکست خورد اما از آن شکست‌ها هم گذشت و در بیشتر جایگاه‌هایی که قرار داشت از طریق انتخاب مردم به آن جایگاه رسیده بود.
فرزند آیت‌الله هاشمی‌رفسنجانی با اشاره به خدمات آیت الله هاشمی بیان داشت: او پیش از انقلاب با همکاری شهید باهنر بنیادی تاسیس کرد و نام آن را «رفاه» گذاشت و همین دیدگاه را بعد از انقلاب نیز ادامه داد و از سال ۶۱ در دوران اوج جنگ دانشگاه آزاد اسلامی را تأسیس کرد که نیمی از فارغ‌التحصیلان کشور از این دانشگاه است. حتی وقتی در دوران ریاست جمهوری او قرار شد فروشگاهی زنجیره‌ای تاسیس شود نام «رفاه» را برای آن پیشنهاد داد.
محسن هاشمی در بخش دیگری از سخنانش با اشاره به اقداماتش برای آزادی فائزه هاشمی از زندان، بیان داشت: شب گذشته خدمت مادرم رسیدم و باتوجه به سن و سالی که دارند مدام از من درباره مسائل مختلف سئوال می‌کردند. مادرم در تمام طول مدت مبارزه با مرحوم پدرم پیش آمده است و بعد از چند پرسش از احوال خواهرم فائزه پرسید و فراموش کرده بود که او زندان است. من پاسخ دادم که مسافرت است اما کمی بعد به یاد آورد که به زندان رفته و دوباره پرسید آیا نمی‌خواهی برای خواهرت کاری کنی؟
هاشمی اضافه کرد: پاسخ دادم هم خدمت دفتر مقام معظم رهبری و آقای حجازی نامه نوشتم و هم به رئیس قوه قضائیه حجت الاسلام و المسلمین محسنی اژه‌ای نامه نوشتم تا اقدامی برای فائزه انجام شود و امروز هم به مناسبت سالگرد پدر، خواستم از مادر و نیز خواهرم فائزه هم در این جلسه یادی کرده باشم."
politics,"به گزارش خبرنگار پارلمانی ایرنا، در بیانیه پایانی پنجمین نشست اضطراری کمیته دائمی فلسطین اتحادیه مجالس کشورهای عضو سازمان همکاری اسلامی (PUIC) و نخستین نشست کمیته فلسطین مجمع مجالس آسیایی (APA) آمده است: ما شرکت کنندگان در پنجمین اجلاس فوق‌العاده کمیته دائمی فلسطین PUIC در تاریخ ۱۰ ژانویه ۲۰۲۴ در تهران، جمهوری اسلامی ایران گرد هم آمدیم و در مورد تجاوزات وحشیانه رژیم صهیونیستی به مردم فلسطین که منجر به شهادت هزاران نفر که بخش قابل توجهی از آنها را زن و کودک تشکیل داده و همچنین منجر به تخریب گسترده غزه و تمام زیرساخت‌های حیاتی آن شده است، بحث و گفت وگو کردیم.
کمیته فلسطین مجمع مجالس آسیایی عنوان کرد: رژیم صهیونیستی ضمن ارتکاب این جنایات جنگی و حملات بیرحمانه، عمداً با هرگونه چشم‌اندازی برای آتش‌بس فوری و گشودن کریدورها به منظور ارسال کمک‌های بشردوستانه به مردم غزه و سایر مناطق فلسطین اشغالی مخالفت کرده است.
این بیانیه خاطرنشان کرد: همچنین همراه با جامعه جهانی ابراز نگرانی عمیق خود را ابراز می‌داریم چرا که شعله‌های آتش اقدامات شیطانی رژیم صهیونیستی به خارج از مرزهای فلسطین اشغالی نیز کشیده خواهد شد و با عنایت به وضعیت وخیم کنونی در فلسطین کل منطقه با چالشی بسیار جدی روبروست که می‌تواند برای صلح و امنیت جهانی نتایج خطرناکی به همراه داشته باشد.
کمیته دائمی فلسطین اتحادیه مجالس آسیایی تصریح کرد: ضمن بررسی جنایات مستمر غیرانسانی رژیم صهیونیستی علیه شهروندان فلسطینی در نوار غزه و کرانه باختری و بر اساس اساسنامه PUIC و منشور OIC و همچنین در ادامه قطعنامه‌ها و اعلامیه‌های تصویب شده توسط کنفرانس‌های مختلف PUIC و همه اعضا و ارگان‌های آن در موضوع فلسطین و همه قطعنامه‌های کنفرانس های سران کشورهای عضو OIC، بدینوسیله اعلام می‌داریم.
این بیانیه موضوع فلسطین را همچنان اصلی‌ترین مساله امت اسلامی دانست و خواستار کشور مستقل فلسطین به پایتختی قدس شد و تاکید کرد: همچنین قدس و مسجد الاقصی در قلب آن، خط قرمز همه مسلمانان و پایتخت جاودانه دولت فلسطین است.
بیانیه پایانی اجلاس فلسطین افزود: از سویی مردم فلسطین خودشان درباره سرنوشتشان تصمیم می‌گیرند و همچنین اعلام می داریم که ملت‌های اسلامی نمی‌توانند صحنه‌های فجیع جاری در نتیجه کشتارهای غزه که از سه ماه پیش تاکنون در حال وقوع است را برتابند. همچنین هشدار می‌دهیم که ادامه این وضعیت انفجاری بی‌سابقه در جهان اسلام را به همراه خواهد داشت.
بیانیه پایانی اجلاس فلسطین در ادامه با جدیت خواستار توقف درگیری‌ها به خصوص در غزه و در همه سرزمین‌های فلسطینیان کرانه باختری و قدس و همچنین توقف تمامی عملیاتهای نظامی رژیم اسراییل و خروج نیروهای رژیم صهیونیستی و همچنین پایان دادن به این جنگ تجاوزکارانه شد.
کمیته فلسطین مجمع مجالس آسیایی حمایت از شهروندان غزه و کمک به آنها در این مصیبت دردناک را یک وظیفه شرعی، اخلاقی و انسانی دانست و تاکید کرد: ما از همه مردم و دولت‌های پارلمان‌های عضو می‌خواهیم تا از پایداری و مقاومت مردم فلسطین در غزه از لحاظ مادی، اخلاقی اطلاعاتی دیپلماتیک و سیاسی حمایت کنند. ما خواستار هماهنگی تلاشهای آنها برای رساندن کمک‌های بشردوستانه به شهروندان غزه، به ویژه دارو، غذا، آب، سوخت چادر لوازم منزل ظروف منزل و لباسهای زمستانی هستیم. ما خواهان ارائه کمکهای مالی لازم به مردم فلسطین برای بازسازی سرزمینشان که توسط ماشین جنگی رژیم صهیونیستی در نوار غزه ویران شده و همچنین حمایت از پروژهها و سرمایه گذاری ها برای پیشرفت اقتصادی، اجتماعی و فرهنگی فلسطینیان هستیم.
بیانیه پایانی اجلاس فلسطین عنوان کرد: همچنین همه تلاشمان را برای توقف شهرک سازی صهیونیستی و هرگونه طرح و پروژه الحاقی در کرانه باختری و برچیدن شهرک‌های موجود در سرزمین‌های فلسطین به عنوان شهرک سازی غیرقانونی به کار می‌گیریم.
این بیانیه خاطرنشان کرد: تأیید می‌کنیم که جنایات جنگی، جنایات علیه بشریت و جنایات نسل کشی سیاستمداران و نظامیان صهیونیست در نوار غزه از جمله حمله نظامی، زمینی حملات، هوایی تخریب منازل و عبادتگاه ها مراکز خدمات عمومی مدارس بیمارستان‌ها و همچنین کشتار افراد بی گناه و بازداشت ها نقض آشکار قوانین بین المللی حقوق بشر دوستانه بین المللی و نقض عمدی قطعنامه های مربوطه سازمان ملل است که باید برای رسیدگی به دادگاه‌های بین المللی ذیربط ارجاع شود. ما از جامعه بین المللی می خواهیم که مسئولیت خود را به طور کامل در جهت محکومیت این اقدام‌ها و همچنین توقف فوری این تجاوزات بر عهده گیرد.
بیانیه پایانی اجلاس فلسطین بیان کرد: موکدا درخواست داریم که تقاضای ارجاع عاملان جنایات جنگی جنایات علیه بشریت و نسل کشی رژیم صهیونیستی به مرجع بین المللی دادخواهی ارجاع شود و از سازمانها و نهادهای حقوق بشری و حقوقی بین المللی به ویژه دیوان کیفری بین المللی مجازات رژیم صهیونیستی را مطالبه می کنیم همچنین تقاضا می‌گردد رژیم صهیونیستی مجبور به پرداخت غرامت‌های مادی به قربانیان و آسیب دیدگان از تجاوزات اسرائیل و تخریب زیرساخت‌ها تخریب مزارع با بولدوزر و ریشه کن کردن درختان شود. ما دبیرکل اتحادیه بین المجالس را مکلف می‌کنیم تا این موضوع را از طریق سازمان‌ها و ارگان‌های بین المللی پیگیری کند و از دولت‌های پارلمان‌های عضو می‌خواهیم که کارشناسان حقوقی خود را به تهیه اسناد در مورد جنایات رژیم اسرائیل با هدف تعقیب و محکومیت این رژیم در دادگاههای بین المللی مکلف کنند.
این بیانیه تصریح کرد: از کشور دوست آفریقای جنوبی برای طرح شکایت حقوقی علیه اسرائیل به دلیل نقض توافقنامه جلوگیری از نسل کشی تشکر میکنیم چه آنکه اقدام اسرائیل نسل کشی و پاکسازی قومی است و در نتیجه این اقدامات همه شهروندان غزه را بدون استثنا هدف قرار می‌دهد. این جنایات را باید به جنایات جنگی اثبات شده اسراییل افزود؛ از جمله کشتارهای روزانه تخریب کل محله ها بر سر ساکنان غیر نظامی آنها، محرومیت از آب، غذا، دارو و همچنین کوچاندن اجباری هدف قرار دادن بیمارستان ها و عبادتگاه ها، مدارس و مقر دفاتر سازمان ملل متحد با توجه به اظهارات و اقدامات سران باندهای تروریستی حاکم در اسرائیل همه این جنایات عمداً صورت م‌ گیرد. ما از کشورهای عضو پارلمانهای PUIC درخواست می کنیم که به اقدام آفریقای جنوبی بپیوندند.
این بیانیه اضافه کرد: مشارکت آمریکا در تجاوزات رژیم صهیونیستی؛ چه از طریق مشارکت مستقیم در تامین آخرین جنگ افزارهای نظامی تولید شده توسط ماشین جنگی آمریکا به دشمن صهیونیستی و چه از طریق حمایت از آن و سرپوش گذاشتن بر جنایات آن در مجامع بین المللی و همچنین استفاده از حق وتو برای ایجاد پوشش مشروع برای تجاوز را محکوم می‌کنیم.
بیانیه پایانی اجلاس فلسطین عنوان کرد: عملیات کوچاندن اجباری مردم فلسطین از نوار غزه یا کرانه باختری توسط نیروهای جنایتکار صهیونیستی را به طور کامل رد می‌کنیم چرا که نقض جدی و آشکار قوانین بین‌المللی و کنوانسیون‌ها و منشورهای بینالمللی حقوق بشر. است ما خواستار توقف این عملیات و همچنین بازگشت همه آوارگان فلسطینی به سرزمین اصلیشان، هستیم چرا که بر اساس قطعنامه ۱۹۴ مجمع عمومی سازمان ملل این مسئله حق تاریخی و مشروع فلسطینیان است.
این بیانیه تصریح کرد: حمایت همه جانبه خود را از مقاومت مردم فلسطین در همه اشکال آن در برابر رژیم اشغالگر صهیونیستی اعلام می‌داریم؛ چرا که مقاومت در برابر اشغالگری حق مشروع همه ملت‌های تحت اشغال است ما همچنین از دولت‌های سراسر جهان می‌خواهیم که به مسئولیت خود عمل کرده و با عدالت و شفافیت در مورد تجاوزات وحشیانه اسرائیل علیه شهروندان غیر مسلح در نوار غزه قضاوت کنند؛ کشتار تخریب و کوچاندن مردم که عامل آن رژیم اشغالگر صهیونیستی است و قربانیان آن مردم غیرمسلح فلسطین هستند را با یکدیگر همسان ندانسته و از تمامی اقدامات پارلمانی مجلس ملی فلسطین در تمامی سطوح و شبکه های پارلمانی منطقه ای بین المللی حمایت کنند.
در بیانیه پایانی اجلاس فلسطین آمده است: به روح شهدای غزه و کرانه باختری و اصحاب رسانه که به دست نیروهای متجاوز عملیات صهیونیستی به شهادت رسیدند و همچنین شهدای لبنان مقاوم و سایر مناطق درود می فرستیم و از مقاومت مردم فلسطین در غزه تجلیل می‌کنیم.
این بیانیه نوشت: از پارلمان‌های عضو خواسته می‌شود قوانین مورد نیاز برای کمک به مردم فلسطین و مقابله با اشغالگری را در پارلمان خود به تصویب برسانند.
بیانیه پایانی اجلاس فلسطین افزود: ادامه یافتن اقدامات تحریک کننده و خشونت بار شهرک نشینان استعمارگر و نیروهای رژیم اشغالگر علیه ساکنان کرانه باختری و شهر قدس که شکلی از آپارتاید جداسازی و تبعیض نژادی توسط تروریست های رژیم صهیونیستی است را به شدت محکوم می‌کنیم اینها تلاشهایی است در راستای غصب اراضی فلسطینیان. همچنین تداوم تجاوز به اماکن مقدس اسلامی و مسیحی در شهر قدس با هدف تغییر وضعیت تاریخی و حقوقی مسجد الاقصی را به شدت محکوم می‌کنیم و خواستار توقف فوری همه اقدامات اشغالگرایانه علیه فلسطینیان هستیم.
این بیانیه تصریح کرد: از تلاش‌های بی‌شائبه ابراهیم بوغالی ریاست دوره ای اتحادیه در مدت زمان ریاست ایشان در راستای حمایت از فلسطینیان ثابت قدم و مقاومت فلسطین تجلیل و قدردانی کرد و به نمایندگان صادق پارلمان‌های عضو در اقصی نقاط جهان که خواستار برقراری صلحی بین المللی و امنیت هستند توصیه می‌کنیم که در کنار مردم فلسطین بمانند تا آنها بتوانند سرزمین غصب شده خود را پس بگیرند و دولت مستقل و با حاکمیت به پایتختی قدس را تشکیل دهند. همچنین از تلاش‌ها و ابتکارهای جناب بوغالی از زمان آغاز حملات رژیم صهیونیستی تجلیل کرد و از او تقاضا داریم به مساعی خود تا پایان این جنگ نابرابر در فلسطین اشغالی ادامه دهند.
بیانیه پایانی اجلاس فلسطین عنوان کرد: مراتب قدردانی و تشکر خود را از تلاش‌های بی‌وقفه صورت گرفته توسط جمهوری اسلامی ایران در حمایت و مشارکت در قضیه فلسطین اعلام می‌داریم همچنین مراتب سپاسگزاری و قدردانی خود را از جمهوری اسلامی ایران و عالیجناب محمدباقر قالیباف ریاست محترم مجلس شورای اسلامی در میزبانی این نشست مهم بیان داشته و برای مردم مقاوم فلسطین آرزوی پیروزی و سرافرازی داریم.
پنجمین نشست اضطراری کمیته دائمی فلسطین اتحادیه مجالس کشورهای عضو سازمان همکاری اسلامی (PUIC) و نخستین نشست کمیته فلسطین مجمع مجالس آسیایی (APA) که به میزبانی تهران در حال برگزاری است."
politics,"به گزارش خبرنگار حوزه دولت ایرنا، در جلسه‌ای در خصوص بررسی طرح های انتقال آب به ریاست معاون اول رئیس جمهور گزارشی از میزان پیشرفت پروژه های انتقال آب دریای عمان و خلیج فارس به شرق و فلات مرکزی ایران ارائه و اعلام شد آب دریا تا اوایل سال آینده به اصفهان و تا پایان دولت به زاهدان می رسد.
محمد مخبر در این جلسه با اشاره به اهمیت مسئله آب به عنوان یکی از مولفه های قدرت و حاکمیت کشورها در سال‌های آینده تاکید کرد: موضوع آب تاثیر اساسی بر معیشت، ‌رفاه و امنیت غذایی مردم دارد و با توجه به دسترسی‌های ایران به دریا و ساحل در شمال و جنوب کشور و ایجاد یک شبکه انتقال آب سراسری در داخل، بخش بزرگی از مسئله تنش آبی در دولت سیزدهم مرتفع خواهد شد.
در این جلسه که وزرای نیرو و صنعت، معدن و تجارت، معاون اجرایی رئیس جمهور، ‌مسئولان دستگاه‌های مربوطه و مدیران عامل بنگاه‌های بزرگ اقتصادی کشور حضور داشتند، معاون اول رئیس جمهور از وزرای نیرو و صنعت، معدن و تجارت خواست تا یک طرح جامع برای انتقال آب از دریا در کشور تهیه کنند.
معاون اول رئیس جمهور افزود: اقدامات دولت در راه‌اندازی خطوط انتقال آب از خلیج فارس و دریای عمان به فلات مرکزی و استان‌های پرتنش آبی به عنوان طرح ماندگار دولت سیزدهم در تمامی محافل علمی و نخبگانی کشور یاد می شود که بخش مهمی از این موفقیت و دستاورد دولت سیزدهم به دلیل پیش بینی و تدوین مدل تامین مالی این پروژه‌ها بود که توانستیم بخشی از این خطوط را به ویژه در شهر یزد بهره برداری کنیم تا جایی که در تابستان سال جاری این شهر با کوچکترین مسئله تنش آبی مواجه نبود.
تاکید مخبر بر ضرورت بهره‌گیری از فناوری‌های روز دنیا در زمینه شیرین سازی
مخبر بر ضرورت بهره‌گیری از فناوری‌های روز دنیا در زمینه شیرین سازی، ‌ انتقال آب دریا و استفاده از آب های نامتعارف تاکید و تصریح کرد: تجربه وزارت نیرو درخصوص بهره‌گیری از طرح آبیاری زیر سطحی و کاهش مصرف آب و افزایش راندمان تولید سه برابری نشانگر اهمیت به روز بودن و بهره‌گیری از فناوری در توزیع منابع آبی دارد.
مخبر از وزرای نیرو و صمت خواست تا در اجرای خطوط انتقال آب به دنبال ایجاد و تعریف یک شبکه انتقال آب سراسری از دریا در داخل کشور باشند.
در ادامه این جلسه گزارشی از میزان پیشرفت پروژه انتقال آب دریای عمان (کریدور شرق)، ‌ پروژه انتقال خلیج فارس به فلات مرکزی و انتقال آب دریای عمان به اصفهان و همچنین اقدامات انجام شده برای تسریع پیشرفت این پروژه ها ارائه شد.
طبق این گزارش در پروژه انتقال آب دریای عمان و در کریدور شرق تا انتهای آذرماه سال جاری پیشرفت کلی طرح به میزان حدود ۱۳ درصد و همچنین پیشرفت ماهیانه کریدور شرق تا زاهدان ۲۴ درصد اعلام شد. همچنین بر اساس این گزارش پروژه انتقال آب در فاز نخست با پیشرفت ۵۷ درصدی تا اوائل سال آینده به اصفهان می رسد."
politics,"به گزارش گروه سیاسی ایرنا، هیات عالی نظارت به ریاست محمد باقر ذوالقدر به منظور ادامه بررسی برنامه هفتم مصوب مجلس شورای اسلامی و انطباق آن با سیاست های کلی برنامه هفتم به صورت فوق العاده تشکیل جلسه داد.
در ابتدای این جلسه ""افزایش ضریب بازیافت در میادین مستقل نفتی"" در برنامه هفتم مصوب مجلس مورد بررسی قرار گرفت.
کمیسیون مشترک برنامه هفتم مجمع، برنامه مصوب مجلس را از حیث عدم توجه به افزایش ضریب بازیافت در میادین مستقل نفتی، منطبق با سیاست های کلی برنامه هفتم ندانسته بود. هیات عالی نظارت نیز پس از بحث و بررسی و استماع نظرات نمایندگان دستگاه ها، مصوبه مجلس در این خصوص را در انطباق با بند ۸ سیاست های کلی برنامه هفتم تشخیص نداد.
در ادامه جلسه ""فعال سازی مزیت های جغرافیایی- سیاسی و تبدیل جمهوری اسلامی ایران به مرکز مبادلات و خدمات تجاری، انرژی، ارتباطات و حمل و نقل با روان سازی مقررات و ایجاد توسعه زیر ساخت های لازم"" که از جمله بندهای سیاست کلی برنامه هفتم است، مورد بررسی قرار گرفت.
کمیسیون مشترک برنامه هفتم مجمع، برنامه هفتم مصوب مجلس را از آنجا که ""توسعه حوزه عمل مناطق آزاد و ویژه اقتصادی کشور"" در سیاست های کلی اقتصاد مقاومتی و ""نقش مناطق آزاد در توسعه پیوندهای راهبردی و گسترش همکاری و مشارکت با کشورهای منطقه و جهان"" که در سیاست های کلی دریا محور مورد تاکید قرار گرفته را مورد بی توجهی قرار داده است، در انطباق با سیاست های کلی نظام ندانسته بود.
هیات عالی نظارت پس از شور و بررسی و استماع توضیحات سخنگوی کمیسیون تلفیق برنامه هفتم مجلس و معاون سازمان برنامه و بودجه، با تایید نظر کمیسیون مشترک، برنامه هفتم مصوب مجلس را از حیث انطباق با بند ۱۰ سیاست های کلی برنامه هفتم، منطبق بر سیاست های کلی نظام تشخیص نداد.
بنا بر این گزارش در ادامه جلسه، انطباق برنامه هفتم مصوب مجلس شورای اسلامی با بند ۲۰ سیاست های کلی برنامه هفتم مبنی بر"" افزایش شتاب پیشرفت و نوآوری علمی وفناوری و تجاری سازی آن ها به ویژه در حوزه های اطلاعات و ارتباطات و زیست فناوری و انرژی های نو و تجدید پذیر"" مورد بررسی قرار گرفت.
کمیسیون مشترک برنامه هفتم مجمع، برنامه مصوب مجلس را از آنجا که به ارتقاء و تحول پایدار و اثر بخش در علوم انسانی و اجتماعی توجه نکرده است، منطبق بر سیاست های کلی برنامه هفتم تشخیص نداده بود.
هیات عالی نظارت پس از بررسی و شور در خصوص نظر کمیسیون مشترک و استماع توضیحات داوود منظور رئیس سازمان برنامه و بودجه، زلفی گل وزیر علوم، تحقیقات و فناوری و بیان دیدگاه های اعضای موافق و مخالف، برنامه هفتم مصوب مجلس را از آنجا که تحول در علوم انسانی به عنوان پایه پیشرفت فرهنگی، اقتصادی و سیاسی مورد اهتمام کافی قرار نگرفته را از حیث عدم تطابق با بند ۲۰ سیاست های کلی برنامه هفتم دائر بر ""روز آمد سازی و ارتقاء نظام آموزشی و پژوهشی کشور"" منطبق بر سیاست های کلی برنامه هفتم تشخیص نداد.
در ادامه جلسه، هیات عالی نظارت به موضوع «حمل و نقل» که در بند ۱۰ سیاست های کلی برنامه هفتم اشعار می دارد : ""فعال سازی مزیت های جغرافیایی – سیاسی و تبدیل جمهوری اسلامی ایران به مرکز مبادلات و خدمات تجاری، انرژی ارتباطات و حمل ونقل با روان سازی مقررات و ایجاد و توسعه زیرساخت های لازم"" پرداخت.
کمیسیون مشترک مجمع ، برنامه هفتم مصوب مجلس را از حیث عدم توجه کافی به ""حمل و نقل ریلی "" منطبق با سیاست های کلی برنامه هفتم تشخیص نداده بود.
هیات عالی نظارت پس از بررسی و شور و توضیحات منظور رئیس سازمان برنامه و بودجه و زنگنه سخنگوی کمیسیون تلفیق برنامه هفتم مجلس و بیان نظرات برخی اعضاء، با رد نظر کمیسیون مشترک مجمع، برنامه هفتم مصوب را از حیث توجه کافی به «حمل و نقل ریلی» منطبق بر سیاست های کلی برنامه هفتم تشخیص داد.
در ادامه جلسه هیات عالی نظارت به بررسی ""حمل ونقل هوایی"" در برنامه هفتم مصوب مجلس پرداخت.
کمیسیون مشترک مجمع، برنامه هفتم را از حیث عدم توجه کافی به ""حمل و نقل هوایی""، آن را منطبق با بند ۱۰ سیاست های کلی این برنامه تشخیص نداده بود.
هیات عالی نظارت پس از بررسی و شور و اخذ توضیحات رئیس سازمان برنامه و بودجه و سخنگوی کمیسیون تلفیق برنامه هفتم مجلس شورای اسلامی و بیان نظرات برخی اعضاء، با رد نظر کمیسیون مشترک مجمع، برنامه هفتم مصوب مجلس را از حیث توجه کافی به ""حمل و نقل هوایی"" در انطباق با بند۱۰ سیاست های کلی برنامه هفتم، دانست."
politics,"به گزارش ایرنا، جلسه بررسی راهکارهای توسعه و عمران جزایر کشور به ریاست معاون اول رییس جمهور برگزار شد.
محمد مخبر در این جلسه با بیان اینکه دولت سیزدهم نگاه ویژه ای نسبت به توسعه و عمران جزایر ایران دارد، گفت: جزایر جمهوری اسلامی در حقیقت ثروت و ظرفیتی بزرگ در جهت توسعه گردشگری، بهره برداری از سواحل و توسعه اقتصاد دریامحور هستند.
معاون اول رییس جمهور با تاکید بر رویکرد و نگاه جامع الاطراف برای توسعه جزایر کشور و تسریع در نهایی شدن سند توسعه جزایر ایرانی، تصریح کرد: مصوبات مربوط به توسعه و عمران جزایر که در جلسات هیات دولت و سایر کارگروه های مربوطه به تصویب رسیده اند باید به طور جدی و در اسرع وقت در دستور کار قرار گیرند.
در این جلسه که وزرای کشور، امور خارجه، راه و شهرسازی، معاون اجرایی رییس جمهور، رییس سازمان برنامه و بودجه و معاونین سایر دستگاههای ذیربط نیز حضور داشتند، راهکارهای توسعه، پیشرفت و عمران جزایر کشور مورد بحث و تبادل نظر قرار گرفت.
احداث و تکمیل پروژه های مسکونی و مراکز درمانی، توسعه حمل و نقل عمومی در جزایر، تکمیل پروژه های زیرساختی و زیربنایی، اجرای طرح ها و پروژه های نیمه تمام با اولویت اشتغالزایی، توسعه بنادر و تاسیسات بندری، اجرا و تکمیل طرح های گردشگری و ایجاد مجتمع های فرهنگی، ایجاد فرصت های شغلی با محوریت آبزی پروری، ساخت قایق های سبک و تولید و تراش سنگهای زینتی از جمله موضوعاتی بود که در این جلسه مورد تاکید قرار گرفت و مقرر شد دستگاههای اجرایی مربوطه این برنامه ها را با جدیت پیگیری کنند.
احداث و تکمیل پروژه های مسکونی و مراکز درمانی، توسعه حمل و نقل عمومی در جزایر، تکمیل پروژه های زیرساختی و زیربنایی، اجرای طرح ها و پروژه های نیمه تمام با اولویت اشتغالزایی، توسعه بنادر و تاسیسات بندری، اجرا و تکمیل طرح های گردشگری و ایجاد مجتمع های فرهنگی، ایجاد فرصت های شغلی با محوریت آبزی پروری، ساخت قایق های سبک و تولید و تراش سنگهای زینتی از جمله موضوعاتی بود که در این جلسه مورد تاکید قرار گرفت و مقرر شد دستگاههای اجرایی مربوطه این برنامه ها را با جدیت پیگیری کنند."
politics,"به گزارش ایرنا، شورای هماهنگی تبلیغات اسلامی با قدردانی از حضور و حمایت بی‌وقفه و پرشور مردم انقلابی ایران اسلامی از فلسطین مظلوم اعلام کرد: توحش و بربریتِ رژیم اشغالگر قدس با حکم تنفیذ آمریکا و تمامی دولت‌های غربی و نظام بشرکش سلطه‌ و تبدیل سراسر غزه به زنجیره طویل کوره‌های آدم‌سوزی همچنان در جریان است.
شورای هماهنگی تبلیغات اسلامی ادامه داد: زنان، کودکان، بیمارستان، مدرسه، پناهگاه و تمام شهر ویران شده و انسان‌های سرگردان، بدون آب، غذا، برق و دارو در جستجوی قربانیان زیر آوار ویرانه‌ها هستند. این چشم انداز و افق تمدن غرب وحشی است که با ظاهری صلح‌طلب، ریاکارانه و فریبکارنه نه در رابطه با آتش‌بس و صلح پایدار بلکه صرفاً برای تسهیل امدادرسانی قطعنامه صادر می‌کند.
این بیانیه افزود: آنچه در طول قریب به صد روز در غزه رخ داد هلوکاست، نسل‌کشی و آپارتاید است اما مردم مقاوم ایران اسلامی اعتقاد راسخ دارند که فلسطین نوک پیکان جغرافیای مقاومت و طوفان‌الاقصی تجلیِ نبرد تمدنیِ غرب و شرق و نماد شرقِ مقاوم و الگویِ زنده و پویایِ انقلاب اسلامی در برابر نظام سلطه و غرب فرو رفته در خودبرتربینی عینت‌یافته در خوی وحشیانه و تجاوزکارانه اسرائیل است.
شورای هماهنگی تبلیغات اسلامی همچنین با قدردانی از حضور و حمایت بی‌وقفه و پرشور مردم انقلابی ایران اسلامی از فلسطین مظلوم اعلام کرد: تظاهرات جمعه‌های خشم روز جمعه ۲۲ دی ماه در استان‌های خراسان شمالی، یزد، بوشهر، کهکیلویه و بویراحمد و سمنان، جمعه ۲۲ دیماه برگزار خواهد شد. مردم شهید پرور بار دیگر حمایت و دفاع از ملت مظلوم فلسطین و خشم و انزجار خویش را از رژیم جلاد صهیونیستی را به نمایش خواهند گذاشت."
politics,"به گزارش خبرنگار پارلمانی ایرنا، محمدباقر قالیباف روز چهارشنبه در نخستین نشست کمیته فلسطین مجمع مجالس آسیایی (APA) در تهران گفت: غزه مهم ترین مساله امروز آسیا و بلکه جهان است. غزه آزمونی است تا بشریت وجدان خود را بیازماید.
رییس مجلس شورای اسلامی وضعیتی که امروزه در فلسطین اشغالی حاکم است را مصداق آشکار ناامن سازی منطقه‌ای و بین المللی دانست و گفت: این شرایط همچنین نمود روشن جنایت و نسل کشی است. موضوع فلسطین و اشغال ۷۵ ساله یک سرزمین کهن و آواره کردن اکثریت ساکنان بومی آن و سرکوب و تحقیر باقیمانده جمعیت در غزه و کرانه باختری یک موضوع فلسطینی-اسرائیلی صرف نیست.
وی با بیان اینکه مساله فلسطین، مساله بشریت و کل جامعه بین المللی است، تصریح کرد: بنابراین همه کشورها و تک تک انسان‌ها برای پایان دادن به این وضعیت غیرانسانی و شرم آور مسئولیت دارند. هم اکنون در غزه با یک هولوکاست واقعی مواجه هستیم. روزی نیست که شاهد تهاجم گسترده این رژیم به مراکز غیرنظامی از قبیل مدارس، مجتمع‌های مسکونی، مساجد، کلیساها و حتی بیمارستان ها نباشیم.
رژیم صهیونیستی بیش از ۲۳ هزار فلسطینی را قتل عام کرده است
قالیباف با بیان اینکه در سه ماه اخیر، رژیم صهیونیستی بیش از ۲۳ هزار فلسطینی را قتل عام کرده است که حدود ۷۰ درصد آنها را زنان و کودکان تشکیل می‌دهند، گفت: جای بسی تاسف است که در برابر وقوع چنین حجم بالایی از بمباران، ویران سازی، نسل کشی، جنایت جنگی و نقض کلیه اصول حقوق بشردوستانه، جهان به اصطلاح متمدن غربی سکوت و انفعال اختیار کرده و در این قضیه سایه سنگین جاهلیت مدرن را به وضوح شاهد هستیم.
رئیس نهاد قانونگذاری افزود: طی سال‌ها و دهه‌های اخیر متاسفانه جامعه جهانی و نهادهای حقوقی و حقوق بشری چشم خود را بر استمرار ۷۵ سال اشغال، استعمار و استثمار کشور فلسطین توسط بیگانگان اروپایی و آمریکایی تبار و ارتکاب انبوهی از جنایات جنگی و جنایات علیه بشریت توسط رژیم کودک کش بسته‌اند و مقابل، انتظار خویشتنداری و پذیرش شرایط اشغال توسط ملت فلسطین را داشته‌اند.
وی با بیان اینکه آنچه در فلسطین اشغالی و به ویژه غزه می‌گذرد مایه نگرانی و تأسف و شرمساری عمیق برای نوع انسان است، تأکید کرد: جنایاتی که در حال وقوع است ظلم مضاعف به ملتی است که از همه مولفه‌های حقوق بشری و کرامت انسانی خود محروم بوده‌اند؛ هیچ انسان با وجدان و هیچ دولت مسئولیت شناسی نمی‌تواند نسبت به جنایات شنیع درحال وقوع و نیز با آثار و تبعات بسیار خطرناک آن بر وضعیت بر صلح و امنیت منطقه بی اعتنا باشد.
صهیونیست‌ها حق تعیین سرنوشت مردم فلسطین را به شکل فاحش نقض کرده‌اند
رئیس قوه مقننه با اشاره به اینکه ماده (۱) منشور ملل متحد که بر حق تعیین سرنوشت ملت‌ها تأکید دارد، یادآور شد: رژیم صهیونیستی با اقدام به تصرف غیرقانونی اراضی فلسطین و انتقال جمعیت خود به اراضی اشغالی، حق تعیین سرنوشت مردم فلسطین را به صورت فاحش نقض کرده است. بر این اساس مقاومت ملت فلسطین در برابر اشغالگری و نقض فاحش و مستمر حقوق بشر آنها، به معنی واقعی کلمه «دفاع مشروع و قانونی» آنها در برابر ظلم و تجاوز و تعدی است.
وی افزود: حق دفاع مشروع، ذاتی است که ملت فلسطین به عنوان ملتی که به ناحق از حق بنیادین تعیین سرنوشت خود محروم شده است و هر لحظه در معرض تعرض و نقض حقوق بشر و هتک کرامت انسانی قرار دارد، در برابر اشغالگری و تجاوز رژیم جعلی اسرائیل از آن برخوردار است. این حقی است که ملت فلسطین برای اعمال آن نیاز به کسب مجوز یا دستور از هیچ طرف دیگری ندارد و خودش با بهره مندی از استقلال و بلوغ کاملی که محصول دهه ها مجاهدت و تحمل شدیدترین مصائب است، در مورد کیفیت دفاع از خود و نحوه اعمال حقش تصمیم گرفته و می گیرد.
قالیباف در ادامه گفت: فرافکنی‌های گمراه کننده این واقعیت مسلم را تغییر نمی‌دهد که عملیات طوفان الاقصی نماد حرکت خودجوش و طبیعی ملت فلسطین برای دفاع از حقوق ذاتی و کرامت انسانی خود و واکنشی ناگزیر در برابر ظلم و تعدی بی پایان اشغالگران علیه مردمان بی‌گناه فلسطین بوده است. کسانی که به دنبال مشروعیت بخشیدن به رژیم صهیونیستی هستند باید پاسخ دهند که در کدام مکتب حقوقی تداوم اشغالگری منجر به مشروعیت آن می شود. طبق هیچ اصل حقوقی، تداوم اشغال موجب مشروعیت اشغالگری نشده و برای اشغالگر حق مالکیت ایجاد نمی کند، حتی اگر ۷۵ سال هم از آن بگذرد.
رئیس مجلس شورای اسلامی ادامه داد: امروز انتظار و مطالبه بجای ملت بی دفاع فلسطین و نیز افکار عمومی دنیا آن است که در برابر جنایات اسرائیل اشغالگر و متوحش گامی فراتر نهاده و صرفاً به موضع گیری و محکومیت این رژیم بسنده نکنیم و اقدامات عملیاتی را در پیش بگیریم.
وی اضافه کرد: در برهه فعلی آنچه می تواند به نحو موثر افسار جنایات اسرائیل را به دست گیرد و آنان را مهار کند، اقدامات علمیاتی شامل قطع و یا کاهش سطح روابط سیاسی و اقتصادی، تحریم نفت و کالاهای رژیم صهیونیستی، شناسایی حق ملت فلسطین در دفاع از خود و تلاش برای آزادسازی مناطق اشغالی، همچنین شناسایی رژیم اسرائیل به عنوان رژیم تروریستی و ارتش آن به عنوان یک سازمان تروریستی و ایجاد یک ماموریت ویژه بین المللی برای رسیدگی به جنایات اسرائیل نزد محاکم بین المللی است.
قالیباف اظهار داشت: در این مرحله ضرورت دارد چهار اولویت اساسی «توقف فوری، کامل و دائم حملات»، «تسهیل، تسریع و افزایش ارسال کمک‌های بشردوستانه به غزه و گشایش کریدور انسانی جهت انتقال مجروحان و بیماران به خارج غزه»، «رفع کامل محاصره غزه» و «مخالفت قاطع با کوچ اجباری» در دستور کار دولت های ما قرار گیرد. به علاوه بازسازی غزه یک فوریت اساسی پس از جنگ محسوب می شود. از کلیه اعضای این نهاد انتظار می رود برای موضوع بازسازی غزه و جمع آوری کمک های مالی، فنی و لجستیکی از هم اکنون طراحی و برنامه ریزی کنند.
حامیان رژیم صهیونیستی هرچه سریعتر این رژیم را از ادامه جنایت‌هایش باز دارند
رئیس قوه مقننه افزود: جمهوری اسلامی ایران باردیگر مسئولیت حامیان طرف اشغالگر برای فشار بر رژیم صهیونیستی و متوقف کردن اقدامات جنایتکارانه اش که شامل تلاش برای نسل کشی فلسطینیان و ایجاد تغییرات دموگرافیک عمده در سیمای فلسطین اشغالی و منطقه است، گوشزد کرده و هشدار می‌دهد، حامیان رژیم صهیونیستی هرچه سریعتر این رژیم را از ادامه جنایت‌هایش باز دارند. این تنها راه ممکن برای جلوگیری از گسترش و سرایت بحران در پهنه منطقه و فراتر از آن است.
وی در ادامه با تأکید بر اینکه آینده فلسطین از آن ملت فلسطین است و هیچ بازیگری حق ندارد که به جای این مردم تصمیم بگیرد، عنوان کرد: هرگونه طرح سیاسی در رابطه با آینده غزه باید با نظرخواهی از مردم این باریکه انجام شود. ما معتقدیم در این برهه حساس و تعیین کننده، ضرورت دارد پیامی واحد و قوی به رژیم متجاوز صهیونیستی داده شود. این نشست باید با ابراز انزجار از جنایات افسارگسیخته صهیونیست ها در غزه، منجر به اتخاذ موضعی واحد و برداشتن گام‌هایی اثربخش و هماهنگ در فعال سازی همه اهرم های فشار جهت توقف فوری حملات ارتش سفاک رژیم صهیونیستی به غزه باشد.
رئیس مجلس شورای اسلامی تصریح کرد: جمهوری اسلامی ایران در چارچوب عرف، حقوق بین الملل و قطعنامه‌های سازمان ملل، ضمن به رسمیت شناختن حق مقاومت مردم فلسطین در برابر اشغالگر، بر ضرورت اعمال حق تعیین سرنوشت و تشکیل دولت فلسطینی به پایتختی قدس شریف و بازگشت آوارگان تأکید داشته و از تمامی کشورها می خواهد که رسیدگی به این موضوع را در دستور کار فوری و جدی خود قرار دهند.
قالیباف خاطرنشان کرد: موضع جمهموری اسلامی ایران در این رابطه روشن و اصولی است. طرح کشور ما تحت عنوان همه پرسی از ملت فلسطین مبتنی بر قواعد حقوق بین الملل و منشور ملل متحد بوده و یگانه راه حل عادلانه برای حل مساله فلسطین است که در سازمان ملل ثبت شده و می‌تواند آینده فلسطینیان را ترسیم کند.
رژیم صهیونیستی با حمایت‌های آمریکا به جنایات خود ادامه می‌دهد
ابراهیم بوغالی رئیس مجلس الجزایر در حاشیه برگزاری این اجلاس با محمدباقر قالیباف رئیس مجلس شورای اسلامی دیدار و گفت‌وگو کرد.
قالیباف در این دیدار با بیان اینکه کشورهای اسلامی که در حوزه فلسطین فعال هستند و  باید برای انسجام همه کشورها در راستای حمایت از فلسطین فعالیت کنند، گفت: بسیار مهم است که کشورهای اسلامی از همه ظرفیت‌های خود برای حمایت از ملت مظلوم فلسطین استفاده کنند.
رئیس مجلس شورای اسلامی با اشاره به برخی نکات در حوزه روابط دوجانبه میان ایران و الجزایر، بیان داشت: اکنون فرصت مغتنمی برای گسترش روابط دو کشور در حوزه روابط اقتصادی است که می‌توانیم با هماهنگی‌های بیشتر آنها را به ویژه در زمینه ترانزیتی از جمله دریایی و هوایی توسعه دهیم.
وی افزود: الجزایر می‌تواند مبدایی برای توزیع کالا، امکانات فنی و مهندسی و دانش‌بنیان و پایه‌ای برای تبادل تجاری و داد و ستدها در حوزه‌های مختلف در حوزه کشورهای شمال آفریقا باشد.
رئیس مجلس شورای اسلامی خاطرنشان کرد: امیدواریم توسعه روابط پارلمانی بتواند در نهایت به توسعه روابط دو دولت و در نهایت توسعه اقتصادی ایران و الجزایر منجر شود.
در ادامه ابراهیم بوغالی نیز در این دیدار ضمن قدردانی از میزبانی جمهوری اسلامی ایران گفت: مسأله فلسطین صرفاً یک مسأله عقیدتی برای الجزایر نبوده بلکه پیوند تاریخی میان دو کشور وجود دارد تا جایی که محله‌ای در فلسطین به نام محله الجزایری‌ها وجود داشته و شهدایی در راه مبارزه با رژیم صهیونیستی تقدیم کرده‌ایم که مزار آنها در قدس شریف است.
رئیس مجلس الجزایر با بیان اینکه رژیم صهیونیستی در حال ارتکاب شنیع‌ترین جنایات علیه فلسطین است، یادآور شد: همین موضوع باید برای کشورهای اسلامی کافی باشد تا مقابل این رژیم بایستند چرا که اگر حمایت‌های آمریکا از آنها نبود هرگز به جنایات خود ادامه نمی‌دادند.
وی با بیان اینکه امروز آرمان فلسطین نه تنها آرمانی اسلامی بلکه یک آرمان انسانی است که نیازمند ایجاد وحدت میان کشورهای عربی است، تصریح کرد گفت: برخی کشورهای غیرعربی و غیرمسلمان از جمله برخی کشورهای آمریکای جنوبی و مرکزی و حتی اروپایی مواضعی قوی در برابر رژیم صهیونیستی گرفته‌اند و این در حالی است که مواضع برخی کشورهای عربی و اسلامی در این حوزه ضعیف است. از این رو باید اقدامی کرد تا همه کشورهای عربی و اسلامی برای تشکیل کشور فلسطین به پایتختی قدس شریف متحد شوند.
 ابراهیم بوغالی با بیان اینکه اطمینان داریم جمهوری اسلامی ایران یک قدرت اقتصادی محسوب شده و امکانات زیادی در این کشور وجود دارد، تصریح کرد: ما می‌توانیم با استفاده از ظرفیت‌های موجود در کشور ایران و با گسترش همکاری‌های دوجانبه، اقتصاد هر دو کشور را توسعه دهیم.
رئیس مجلس الجزایر این کشور مسأله فلسطین را یک مسأله اساسی می‌داند، خاطرنشان کرد: ما به موضع گیری‌های ایران در قبال فلسطین که موضع گیری اصیل، قاطعانه و راستین است افتخار می‌کنیم.
پنجمین نشست اضطراری کمیته دائمی فلسطین اتحادیه مجالس کشورهای عضو سازمان همکاری اسلامی (PUIC) و نخستین نشست کمیته فلسطین مجمع مجالس آسیایی (APA) که به میزبانی تهران برگزار شد."
politics,"به گزارش خبرنگار پارلمانی ایرنا، محمدباقر قالیباف در حاشیه برگزاری پنجمین نشست اضطراری کمیته دائمی فلسطین اتحادیه مجالس کشورهای عضو سازمان همکاری اسلامی(PUIC) که امروز چهارشنبه ۲۰ دی در تهران برگزار شد با علی راشد النعیمی، رئیس کمیسیون دفاعی مجلس امارات متحده عربی دیدار و گفت و گو کرد.
رییس مجلس شورای اسلامی در ابتدای این دیدار با بیان اینکه نشست فعلی در رابطه با موضوع فلسطین به عنوان مهم‌ترین موضوع جهان اسلام و جهان بشریت است، گفت: امروز توقع مردم فلسطین این است که کشورهای اسلامی با توجه ویژه به این کشور کمک کنند چرا که ادامه شرایط موجود می‌تواند به همه کشورهای منطقه آسیب زده و دامنه جنگ را گسترش دهد.
وی با تأکید بر اینکه وظیفه کشورهای اسلامی ایستادن مقابل جنایات رژیم صهیونیستی و اتمام جنگ غزه است، افزود: در غیر این صورت خسارات جبران ناپذیری را شاهد خواهیم بود و برای این کار هم زمان بسیار محدودی داریم. لذا باید از همه فرصت‌های سیاسی و ارتباطی خود باید برای پایان این جنایت بشری استفاده کنیم.
همچنین علی راشد النعیمی نیز در این دیدار اقدام تروریستی اخیر در ایران را محکوم کرده و با بازماندگان این حادثه ابراز همدردی کرد و گفت: وقوع آتش بس فوری برای جلوگیری از گسترش دامنه جنگ در منطقه ضروری است و مسئولان امارات در جریان دیدارهای بین‌المللی بر این موضع تأکید کردند که هرچه سریع‌تر باید آتش بس رخ دهد چرا که وقایع امروز غزه بر اساس حقوق بین‌الملل جرم و تجاوز به ارزش‌های انسانی است.
رئیس کمیسیون دفاعی مجلس امارات با بیان اینکه وزیر خارجه ما طی تماس‌هایی با همتایان خود در منطقه خواستار هماهنگی میان آنها برای وقوع آتش بس فوری شده است، گفت: من هم شخصاً با برخی مقامات اروپایی تماس گرفتم تا آنها نیز موضع محکمی در این خصوص گرفته و بر آتش بس فوری تأکید کنند.
وی در ادامه با اشاره به تغییر رویکرد مردم جهان و حمایت آنها از ملت فلسطین، عنوان کرد: این موضوع فرصت مهمی برای استفاده از این رویکرد برای خاتمه جنگ و وقوع آتش بس فوری است.
رئیس کمیسیون دفاعی مجلس امارات در پایان افزود: درس مهمی که از این اتفاق می‌گیریم این است که کشورهای منطقه باید شرایط برای تأمین امنیت منطقه را به صورت جدی فراهم کنند.
فرصت‌سازی اجلاس تهران و همگرایی کشورهای اسلامی برای پایان جنگ در غزه
حموده صباغ رئیس مجلس سوریه در حاشیه برگزاری این اجلاس با محمدباقر قالیباف رئیس مجلس شورای اسلامی دیدار و گفت‌وگو کرد.
 قالیباف در ابتدای این دیدار با اشاره به اهمیت موضوع فلسطین و برگزاری چنین نشست‌هایی گفت: جمهوری اسلامی ایران همواره فلسطین را موضوع نخست جهان اسلام می‌داند که اهمیت آن از زمان وقوع عملیات طوفان الاقصی مضاعف شده است.
رئیس مجلس شورای اسلامی تصریح کرد: جنایات رژیم صهیونیستی با حمایت کامل آمریکا انجام می‌شود که لازم است مردم تمام دنیا که امروز علیه این رژیم به میدان آمده‌اند، تلاش کنند تا هرچه سریع‌تر یک آتش بس فوری و پایدار برقرار شود و نشست امروز تهران نیز در راستای جلب افکار عمومی و کمک‌های لازم برای حمایت از مردم فلسطین است.
وی با اشاره به تشکیل کمیسیون مشترک میان ایران و سوریه در جریان سفرهای دوجانبه، گفت: توافقنامه‌ها و مصوبات این کمیسیون مشترک می‌تواند نقش مهمی در گسترش روابط دوجانبه ایران و سوریه داشته باشد.
حموده صباغ نیز در این دیدار ضمن ابراز خرسندی از دعوت جمهوری اسلامی ایران برای حضور در تهران و استقبال از برگزاری نشستی به ابتکار مجلس شورای اسلامی درباره موضوع فلسطین، گفت: این اجلاس فرصتی برای دیدار کشورهای عضو سازمان همکاری اسلامی است تا درباره موضوع مهمی همچون فلسطین به مذاکره و گفت‌وگو بپردازیم.
رئیس مجلس سوریه با بیان اینکه سوریه و ایران همچنان حامی فلسطین هستند و برای حمایت از آرمان‌های فلسطین در این حوزه تلاش های لازم را انجام می دهند، تصریح کرد: طوفان الاقصی بار دیگر موضوع فلسطین را شعله ور کرد و امروز به موضوع نخست دنیا تبدیل شده است.
این مقام عالیرتبه سوری با یادآوری استمرار به شهادت رسیدن فلسطینیان در غزه توسط رژیم صهیونیستی در همین زمان برگزاری اجلاس گفت: دشمن صهیونیستی در حال گسترش دامنه تجاوز است و به جنوب لبنان و سوریه نیز حملاتی داشته است از این رو از هیچ حمله نظامی دریغ نمی‌کند در حالی که اگر از حمایت‌های آمریکا و کشورهای غربی برخوردار نبود، هیچگاه نمی‌توانست این حملات را ادامه دهد.
صباغ در ادامه ضمن ابراز امیدواری از تصویب مصوبات مؤثری در نشست کنونی تهران پیرامون فلسطین، گفت: امیدواریم این اجلاس در آگاه‌سازی مردم دنیا تأثیر بسزایی داشته باشد تا هر چه سریع‌تر بتوانیم به آتش بس فوری برسیم.
رژیم صهیونیستی با حمایت‌های آمریکا به جنایات خود ادامه می‌دهد
ابراهیم بوغالی رئیس مجلس الجزایر در حاشیه برگزاری این اجلاس با محمدباقر قالیباف رئیس مجلس شورای اسلامی دیدار و گفت‌وگو کرد.
قالیباف در این دیدار با بیان اینکه کشورهای اسلامی که در حوزه فلسطین فعال هستند و  باید برای انسجام همه کشورها در راستای حمایت از فلسطین فعالیت کنند، گفت: بسیار مهم است که کشورهای اسلامی از همه ظرفیت‌های خود برای حمایت از ملت مظلوم فلسطین استفاده کنند.
رئیس مجلس شورای اسلامی با اشاره به برخی نکات در حوزه روابط دوجانبه میان ایران و الجزایر، بیان داشت: اکنون فرصت مغتنمی برای گسترش روابط دو کشور در حوزه روابط اقتصادی است که می‌توانیم با هماهنگی‌های بیشتر آنها را به ویژه در زمینه ترانزیتی از جمله دریایی و هوایی توسعه دهیم.
وی افزود: الجزایر می‌تواند مبدایی برای توزیع کالا، امکانات فنی و مهندسی و دانش‌بنیان و پایه‌ای برای تبادل تجاری و داد و ستدها در حوزه‌های مختلف در حوزه کشورهای شمال آفریقا باشد.
رئیس مجلس شورای اسلامی خاطرنشان کرد: امیدواریم توسعه روابط پارلمانی بتواند در نهایت به توسعه روابط دو دولت و در نهایت توسعه اقتصادی ایران و الجزایر منجر شود.
در ادامه ابراهیم بوغالی نیز در این دیدار ضمن قدردانی از میزبانی جمهوری اسلامی ایران گفت: مسأله فلسطین صرفاً یک مسأله عقیدتی برای الجزایر نبوده بلکه پیوند تاریخی میان دو کشور وجود دارد تا جایی که محله‌ای در فلسطین به نام محله الجزایری‌ها وجود داشته و شهدایی در راه مبارزه با رژیم صهیونیستی تقدیم کرده‌ایم که مزار آنها در قدس شریف است.
رئیس مجلس الجزایر با بیان اینکه رژیم صهیونیستی در حال ارتکاب شنیع‌ترین جنایات علیه فلسطین است، یادآور شد: همین موضوع باید برای کشورهای اسلامی کافی باشد تا مقابل این رژیم بایستند چرا که اگر حمایت‌های آمریکا از آنها نبود هرگز به جنایات خود ادامه نمی‌دادند.
وی با بیان اینکه امروز آرمان فلسطین نه تنها آرمانی اسلامی بلکه یک آرمان انسانی است که نیازمند ایجاد وحدت میان کشورهای عربی است، تصریح کرد گفت: برخی کشورهای غیرعربی و غیرمسلمان از جمله برخی کشورهای آمریکای جنوبی و مرکزی و حتی اروپایی مواضعی قوی در برابر رژیم صهیونیستی گرفته‌اند و این در حالی است که مواضع برخی کشورهای عربی و اسلامی در این حوزه ضعیف است. از این رو باید اقدامی کرد تا همه کشورهای عربی و اسلامی برای تشکیل کشور فلسطین به پایتختی قدس شریف متحد شوند.
 ابراهیم بوغالی با بیان اینکه اطمینان داریم جمهوری اسلامی ایران یک قدرت اقتصادی محسوب شده و امکانات زیادی در این کشور وجود دارد، تصریح کرد: ما می‌توانیم با استفاده از ظرفیت‌های موجود در کشور ایران و با گسترش همکاری‌های دوجانبه، اقتصاد هر دو کشور را توسعه دهیم.
رئیس مجلس الجزایر این کشور مسأله فلسطین را یک مسأله اساسی می‌داند، خاطرنشان کرد: ما به موضع گیری‌های ایران در قبال فلسطین که موضع گیری اصیل، قاطعانه و راستین است افتخار می‌کنیم.
آرمان فلسطین بزرگ‌ترین و عادلانه‌ترین موضوعی است که باید آن را پیگیری کرد
قالیباف همچنین در دیدار مرزوکی النور نایب رئیس مجلس تونس با ابراز امیدواری از تأثیرات سیاسی و حمایتی این اجلاس از ملت فلسطین، گفت: در همان هفته نخستین که موضوع جنگ غزه پیش آمد طی تماس تلفنی با آقای بودرباله رئیس مجلس تونس، بر مواردی در این خصوص تأکید کردیم و اخیرا نیز طی تماس تلفنی دیگری با وی، شاهد موضع گیری قاطعانه مجلس کشور شما درباره قضیه فلسطین بودیم که بسیار مستحکم و پابرجا است.
رئیس مجلس شورای اسلامی به ذکر نکاتی در خصوص روابط دوجانبه پرداخت و تأکید کرد: روابط پارلمانی و دوجانبه میان دولت‌ها باید تقویت شده و فرصت‌های لازم جهت توسعه روابط سیاسی، اقتصادی و فرهنگی بیش از پیش فراهم شود که در این زمینه فعالیت گروه‌های دوستی پارلمانی در کنار پارلمان‌های دو کشور بسیار مؤثر خواهد بود.
قالیباف سفر نایب رئیس مجلس تونس به ایران را مقدمه‌ای بر افزایش سفرهای دوجانبه میان دو کشور دانست.
مرزوکی النور در این دیدار ضمن محکوم کردن اقدام تروریستی اخیر در کرمان و تسلیت به خانواده شهدای این حادثه تروریستی از حضور در ایران برای شرکت در نشستی با موضوع فلسطین ابراز خرسندی کرد و گفت: مجلس تونس اخیراً در جریان برگزاری انتخابات تشکیل شده است که امیدواریم در دوره جدید بتوانیم روابط پارلمانی خود را با ایران که اشتراکات تاریخی با آن داریم، گسترش دهیم.
نایب رئیس مجلس تونس آرمان فلسطین را نقطه اشتراکی میان ایران و تونس دانست و افزود: مواضع دولت، مجلس و ملت هر دو کشور درباره فلسطین یکسان است و از آرمان‌های آن حمایت می‌کند. تونس همواره بر عهد خود در راستای حمایت از فلسطین پا برجا بوده و امیدواریم در آینده بتوانیم اقدامات مشترکی را با ابتکار هر دو مجلس در این زمینه انجام دهیم.
وی همچنین با بیان اینکه امروز موضع یکپارچه‌ای در جریان این نشست در قبال فلسطین گرفته شد که در سطح بین‌الملل بی نظیر است، گفت: آرمان فلسطین بزرگ‌ترین و عادلانه‌ترین موضوعی است که کشورها باید آن را پیگیری کنند.
این مقام بلندپایه پارلمانی تونس تأکید کرد: گذشته، حال و آینده دو کشور اشتراکات بسیاری داشته و هیچ عامل خارجی نمی‌تواند تونس و ایران را از یکدیگر دور کند.
 "
politics,"به گزارش خبرنگار حوزه احزاب ایرنا، دوازدهمین دوره انتخابات مجلس شورای اسلامی، یازدهم اسفند ۱۴۰۲ برگزار می‌شود و ایران، بار دیگر شاهد مشارکت مردم در تعیین سرنوشت خود خواهد بود. در همین راستا و بر اساس منویات اخیر مقام معظم رهبری مبنی بر حضور جریان‌ها در آوردگاه انتخابات پیشِ رو، خبرگزاری جمهوری اسلامی بر آن شد میزگردهای انتخاباتی خود را با حضور فعالان سیاسی و کنشگران انتخاباتی برگزار کند تا به نوبه خود گامی برای مشارکت حداکثری بردارد. این میزگرد با حضور «محمد بهادری جهرمی» عضو پژوهشکده شورای نگهبان، «محمدعلی وکیلی» نماینده ادوار مجلس شورای اسلامی و مدیرمسئول روزنامه ابتکار و «علیرضا خامسیان» فعال سیاسی و رسانه‌ای اصلاح‌طلب برگزار شد.
این مناظره که قبل از اعلام نتایج بررسی صلاحیت داوطلبان انتخابات مجلس از سوی هیأت‌های نظارت تشکیل شده بود به واکاوی حضور فعالان سیاسی در انتخابات پیش رو و نگاه اصلاح‌طلبان به نظارت استصوابی پرداخت.
متن کامل این مناظره بدین شرح است:
مجری: امسال سال انتخابات است و اولین گام هم برداشته شد؛ کاندیداها وارد صحنه شده و نام‌نویسی کرده و هیأت‌های اجرایی و شورای نگهبان نتایج را اعلام کردند. بعد از اعلام نتایج هیأت‌های اجرایی منتقدان دولت باز هم از کلیدواژه خالص‌سازی استفاده کردند، عملکرد هیأت‌های اجرایی و نظارت در بررسی صلاحیت نامزدهای انتخابات را چگونه ارزیابی می‌کنید؟
حرف اصلی را در بررسی صلاحیت‌ها شورای نگهبان خواهد زد
بهادری جهرمی: هیأت‌های اجرایی در مورد تایید و بررسی صلاحیت داوطلبان نقش نهایی را ندارند. آنچه قانون اساسی، هم در قوانین عادی و هم در تفسیر قانون اساسی توسط شورای نگهبان صراحتاً به شورای نگهبان سپرده شامل بررسی صلاحیت داوطلبان هم می‌شود و در واقع حرف اصلی را شورای نگهبان خواهد زد. لذا آنچه در هیأت‌های اجرایی اتفاق می‌افتد تعیین‌کننده خروجی داوطلبان صلاحیت‌دار برای شرکت در انتخابات نیست.
درست است که دولت می‌تواند در ترکیب هیأت‌های اجرایی موثر باشد ولی ترکیب این هیأت در هیچ منطقه‌ای از کشور دولتی نیست و قانوناً نمی‌تواند دولتی تلقی شود. در مورد بررسی صلاحیت‌ها هم باید گفت مثلاً اگر قانون اساسی گفته است رهبری سیاست‌های کلی را ابلاغ کند، درست است که با مشورت مجمع خواهد بود و مجمع تشخیص متن را پیشنهاد می‌دهد، ولی در صلاحیت رهبری است که آن متن را کلاً ابلاغ نکند یا کلاً تغییر دهد یا عیناً اعمال کند؛ در واقع تصمیم با رهبری است. همین اتفاق را در آیین‌نامه‌های دولت هم داریم. از یک وزارتخانه‌ای پیش‌نویس می‌آید و کسی که مسئولیت دارد هیأت وزیران است و نمی‌توان گفت که آیین‌نامه تدوین شده در یک وزارتخانه، آیین‌نامه نهایی است و بخواهیم روی آن تحلیل نهایی انجام دهیم.

بهادری جهرمی: نتیجه بررسی صلاحیت‌های اولیه داوطلبان انتخابات در هیأت‌های اجرایی تعیین می‌شود و این شورای نگهبان است که باید تصمیم قانونی یا انتهایی را بگیرد.
در مجلس هم همینطور است؛ دولت پیشنهادی را به عنوان لایحه می‌دهد ولی مجلس بر اساس قانون اساسی، برخلاف برخی از کشورها که مثلاً در مورد برخی لوایح مثل بودجه، مجلس فقط می‌تواند رد و تایید کند ولی در ایران، مجلس می‌تواند لایحه دولت را تغییر دهد؛ این تغییر می‌تواند یک درصد یا ۹۹ درصد باشد. همین اتفاق درباره نتیجه بررسی صلاحیت‌های اولیه در هیأت‌های اجرایی می‌افتد و این شورای نگهبان است که باید تصمیم قانونی یا انتهایی را بگیرد.
مجری: کلیدواژه دیگری که بکار برده شد، نظارت استصوابی بود. دیدگاه شما در این خصوص چیست تا تکلیف را برای اولین و آخرین بار درباره همین نظارت استصوابی مشخص کنیم. ضرورت نظارت استصوابی چیست؟
بهادری جهرمی: در مورد نظارت استصوابی فکر می‌کنم موضوع مفصل بحث شده است. تعجب من از این است که چرا دوباره در ایام انتخابات طرح می‌شود. من ترجیح می‌دهم برای نظارت استصوابی، لفظ نظارت موثر را بکار ببرم؛ همان چیزی که در حقوق متعارف است. نظارت استصوابی در مقابل نظارت استطلاعی است. ناظر استصوابی، ناظری است که عملیات متولی باید با تایید او باشد و ناظر استطلاعی، ناظری است که متولی کار خود را می‌کند، او کسب اطلاع می‌کند. در واقع انتهای نظارت در دو بعد استصوابی و استطلاعی همیشه باید استصوابی، یا به تعبیر من «نظارت موثر» باشد.
نظارت استصوابی، نظارت موثر است
معنا ندارد که ناظر بر انتخابات بگوید من متوجه شدم، دیدم یا کسب اطلاع کردم که درصدی از داوطلبان صلاحیت‌های قانونی لازم را نداشتند یا دیدم در درصدی از شعب اخذ رأی تخلفات و تقلب صورت گرفت، رأی غیرقانونی اخذ شد یا شرایط وجود نداشت؛ دیدن اثری ندارد و نظارت باید موثر باشد و مؤلفه کنترلی وجود داشته باشد. البته اختلافاتی در مورد شرایط داوطلبان، ذهنی و عینی بودن آن، شکل اعمال این نظارت، دخالت سلایق در آن وجود دارد که قابل بحث است. ولی مدل نظارت خیلی قابل بحث نیست که مدل نظارت باید استصوابی نباشد و ناظر قدرتی در پیش‌گیری از تخلف یا پیش‌گیری از تاثیر تخلف در نتیجه نداشته باشد.
مجری: آقای وکیلی نظر شما در خصوص سوالات مطرح‌شده چیست؟ چرا اعمال نظارت استصوابی در صحنه سیاسی و انتخابات ما ضرورت دارد؟
وکیلی: البته ترجیح می‌دهم از بحث‌های نظری عبور کنیم چون مسأله‌ای را حل نمی‌کند. بعد از ۴۰ و اندی سال از تجربه انتخابات در ایران الان به جایی رسیدیم که همه تقریباً به نقص کارکرد انتخابات در ایران واقف هستند. حتی بایدهایی که رهبری نظام نیز این روزها بکار می‌برند، نشان از این است که ایشان هم به این فرآیند اعتراض دارند. نقص این فرآیند به دلیل نظارت استصوابی، دخالت دستگاه‌های اجرایی و یا هر دلیل دیگری که هست، انتخاباتی که می‌توانست باعث ارزش افزوده مشروعیت برای نظام باشد، امروز مشکلاتی را برای انتخابات ایجاد کرده است.

وکیلی: نظارت استصوابی در یکدست‌سازی و یکپارچه سازی تاثیر داشته است و باعث حذف سلایق متفاوت شده است.
خلاصه این که انتخابات در همه جای دنیا ابزار مشروعیت‌آفرینی است و با هر انتخاباتی در حقیقت نوعی رفراندوم را انجام می‌دهیم. اما امروز به هر دلیلی یک جریان سیاسی سرزنده و موثر، دارای پایگاه اجتماعی در کشور، به نام انتخابات از گردونه قدرت و تاثیرگذاری در سپهر رسمی سیاست حذف شده است؛ توهم است، به دلیل خودفروختگی است، به دلیل وادادگی است، به دلیل فقدان شرایط است، به هر دلیلی که هست، یک جریان سیاسی به نام جریان اصلاح‌طلبان که در طول این ۴۰ سال یکی از بال‌های مهم مشروعیت‌آفرینی برای نظام سیاسی بود، از چرخه خارج شده است.
ما از رهگذر انتخابات‌های مختلف، چه شورا، چه مجلس و چه ریاست‌جمهوری، به یک حاکمیت یکدست رسیدیم. تا اینجا هم هیچ اشکالی ندارد. اگر حاکمیت یکدست با این فرمول از انتخابات، با این مبانی موثر در انتخابات، به کارآمدی نظام در پاسخگویی به مطالبات ملت منجر شده باشد، برای بانیان و عوامل خوب است و گوارای وجود حذف‌شدگان باشد. ولی داوری مردم خلاف این را نشان می‌دهد؛ داوری مردم می‌گوید مجلس دهم که مورد انتقاد بود و در سقف مطالبات مردم ظاهر نشد بر مجلس یازدهم یکدست انقلابی، شرف داشت. داوری مردم می‌گوید دولت سیزدهم در مقایسه با دولت یازدهم سرتاپا اشکال، اشکالات بیشتری دارد. داوری مردم این است که تکثر سلایق ناشی از فرمول انتخابات و صندوق رأی در تجربه انتخابات‌های گذشته، همواره سهم بالاتری در کاهش فساد داشته است. تکثر ناشی از صندوق رای در مجلس متکثر به انتظارات مردم نسبت به یکدستی ناشی از روال و فرآیند انتخابات نزدیک‌تر بوده است.
نظارت استصوابی در یکدست‌سازی و یکپارچه سازی تاثیر داشته است و باعث حذف سلایق متفاوت و یک نظام قدرت متکثر شده است. اتفاقاً من معتقدم این کاری که هیأت‌های اجرایی برای اولین بار کردند و به خود اجازه دادند در فرآیند صلاحیت‌ها دخالت کنند، کاری است که قانون اساسی خواسته است. یعنی قانون اساسی وظیفه دخالت را بر دوش دستگاه مجری و وظیفه داوری و دادخواهی نسبت به کسانی که در نتیجه دخالت دستگاه‌های اجرایی، احساس ظلم داشتند، بر دوش شورای نگهبان گذاشته است. اما از مقطعی که نظارت استصوابی به وظایف شورای نگهبان اضافه شد، به معنای دخالت ترجمه شد.
دخالت کنونی هیأت‌های اجرایی که من می‌گویم قانونی و برگشت به قانون بوده با یک بدعت همراه بوده است که آن بدعت پیش‌ثبت‌نام بود. اینکه پیش‌ثبت‌نام را به فرآیند ثبت‌نام اضافه کنند و امروز که ما با هم صحبت می‌کنیم، بدعت پیش‌ثبت‌نام باعث شده که در یک غافلگیری، بخش نخبگانی جامعه فرصت نکنند برای ثبت‌نام بیایند و با بدعت پیش ثبت‌نام سبد ثبت‌نام شدگان سبد بسیار ضعیف است. حتی اگر شورای نگهبان که از الان کارش شروع شده، و باید کاری که هیأت‌های اجرایی کردند را بالانس کند. هیأت‌های اجرایی به بررسی صلاحیت‌ها ورود کردند، دخالت کردند و کاری که قبلاً شورای نگهبان انجام می‌داد، انجام دادند. الان باید شورای نگهبان دادخواهی و دادرسی کرده و به دادخواهانی که به کار هیأت‌های اجرایی معترض هستند، رسیدگی کند. اگر الان شورای نگهبان حتی با تذکر رهبری با ملاطفت اجازه دهد همه کسانی‌که ثبت‌نام کردند، وارد ماراتن شوند، باز معتقد هستم سبد ثبت‌نام‌شدگان سبد بسیار ضعیفی است. دست جریان سیاسی اصلاحات آنقدر خالی است که حتی اگر با انصاف شورای نگهبان نیز روبرو شوند، باز همچنان کُمیت رقابت ما، کُمیت لنگی است.
وکیلی: دست جریان سیاسی اصلاحات آنقدر خالی است که حتی اگر با انصاف شورای نگهبان نیز روبرو شوند، باز همچنان کُمیت رقابت ما، کُمیت لنگی است.
مجری: آقای خامسیان شما هم نظر خود را بفرمائید.
خامسیان: در ارتباط با نظارت استصوابی، اگر به تدوین و پیش‌نویس قانون اساسی و همچنین کسانی که در رأس این امور بودند مراجعه کنید، به هیچ وجه بحث نظارت استصوابی را مشاهده نمی‌کنید. تفسیری که از اصل ۹۹ قانون اساسی به عنوان نظارت استصوابی در حال شکل‌گیری است با آنچه که مد نظر تدوین‌کنندگان قانون اساسی بود، مغایر است و صراحت دارد. نکته دیگر این که سازوکارهای انتخاباتی ما مغایر با یک انتخابات استاندارد است. اینکه حضرت امام (ره) فرمودند مجلس در راس امور است، یعنی منتخبان برگرفته از سازوکارهای معیوب انتخابات نباشند. ما باید با صراحت بیان کنیم که سازوکارهای انتخاباتی ما معیوب و نارس است و متاسفانه هیأت اجرایی به گونه‌ای عمل کرده که رهبری ورود کرده و تذکراتی داده‌اند.
مخاطب اصلی صحبت‌های اخیر رهبری هیأت‌های اجرایی و نظارت هستند
خامسیان: تفسیری که از اصل ۹۹ قانون اساسی به عنوان نظارت استصوابی در حال شکل‌گیری است با آنچه که مد نظر تدوین‌کنندگان قانون اساسی بود، مغایر است

انتخابات ۱۴۰۰ را نگاه کنید؛ خیلی از شخصیت‌هایی که درون نظام بودند ردصلاحیت شدند و رهبری از واژه ظلم استفاده کردند. آیا این ظلم جبران شد؟ آن کسانی که خود را داعیه‌دار پیروی از رهبری و ولایت می‌دانند این ظلم را جبران کردند؟ خیر. فکر می‌کنم مخاطب اصلی صحبت‌های اخیر رهبری هیأت‌های اجرایی و هیأت‌های نظارت هستند که هیأت‌های اجرایی در درجه اول، به خوبی عمل نکرد.
یک مسأله‌ای که باید به آن اشاره کنم این است که نهادهای نظارتی ما درگیر گزینش‌های عقیدتی برای کاندیداها شدند. به جای پررنگ کردن گزینش‌های عقیدتی برای کاندیداها، برای گزینش‌های تخصصی اقدام کنیم. اینکه صرفاً گزینش‌های عقیدتی را پررنگ کنیم و کاندیداها را از نظر تخصصی مورد ملاحظه قرار ندهیم، اشتباه است.
خامسیان: نهادهای نظارتی ما درگیر گزینش‌های عقیدتی برای کاندیداها شدند. به جای پررنگ کردن گزینش‌های عقیدتی برای کاندیداها، برای گزینش‌های تخصصی اقدام کنیم.
مجری: آقای بهادری جهرمی، نتیجه تا این بخش از گفت‌وگو این است: آقایان وکیلی و خامسیان معتقدند یک جریان سیاسی از گردونه انتخابات حذف شده، سازوکار انتخاباتی ما معیوب و ناقص است. پاسخ شما به این مطالبی که مطرح شد چیست؟ گزینش‌ها عقیدتی هستند؟ در قانون جدید انتخابات نیز درباره مدرک تحصیلی داوطلبان و هم در خصوص سابقه اجرایی آنها، موضوعات مهمی مطرح است.
بهادری جهرمی: بحث یکدستی نامزدها و حذف یک جریان خاص سیاسی که شورای نگهبان نه ماه‌ها، بلکه دهه‌هاست به آن متهم می‌شود که قضاوت آقای وکیلی است. ولی من یک سوالی دارم؛ آیا در ادوار گذشته مجلس یک دوره داشتیم که تعداد داوطلبان تایید صلاحیت شده از هر یک از دو تفکر سیاسی مطرح در کشور کمتر از چند برابر مجموع کرسی‌های مجلس باشد؟ من چون این را درآوردم بیان می‌کنم، پاسخ منفی است. اگر آقای وکیلی سندی دارند، بیان کنند. من ادعا می‌کنم در هیچ دوره از انتخابات مجلس، از هر دو تفکر اصولگرا و اصلاح‌طلب، در هیچ دوره‌ای کمتر از چند برابر ۲۹۰ نفر و قبلاً ۲۷۰ نفر، تایید صلاحیت شده نداشتیم. اگر در مجلسی ترکیبی مثل مجلس هفتم شکل می‌گیرد و در یک مجلسی ترکیبی همچون مجلس ششم یا دهم شکل می‌گیرد، تصمیم مردم بوده است. آقای وکیلی نماینده مجلس دهم از حوزه انتخابیه تهران بودند. ۳۰ نامزد یک حزب، همان حزبی که مدعی به حذف شدن هستند، وجود داشت. این هم بگویند که وزن آنها پایین است قبول ندارم، ممکن است وزن پایین، متوسط و بالا باشد. مگر مردم می‌شناسند؟ در تهران در دوره مجلس دهم از مردم اگر نظرسنجی می‌کردید، چند درصد مردم از ۳۰ نفر، اسم ۲۰ نفر را می‌توانستند روی کاغذ بنویسند؟ مردم در شهرهای بزرگ نمی‌دانند، در شهرهای کوچک فرق دارد. در شهرهای بزرگ لیستی، حزبی و تفکر سیاسی در واقع دلیل اصلی انتخاب به صورت عرفی و رفتارشناسی مردم است. مردم کاری ندارند وزن لیست اصلاح‌طلب یا اصولگرا پایین، متوسط یا بالاست.
بهادری جهرمی: آقای وکیلی نماینده مجلس دهم از حوزه انتخابیه تهران بودند. ۳۰ نامزد یک حزب، همان حزبی که مدعی به حذف شدن هستند، وجود داشت.
اگر اکثریت اقبال کنند، در یک دوره به خاطر نارضایتی و انتقاد از دوره قبلی که مثلاً دست اصلاح‌طلبان بوده به لیست اصولگرایان رأی می‌دهند؛ شاید افراد را کامل نمی‌شناسند. در این دوره ۳۰ نفر اصولگرا رأی آوردند، یک نظرسنجی کنید، من به شما قول می‌دهم ۱۰ درصد مردم هم نمی‌توانند اسم ۲۰ نفر از نامزدها را بنویسند. همین جا در این اتاق نظرسنجی کنیم، اینجا یک خبرگزاری سیاسی است به شما قول می‌دهم بخش زیادی از اعضای این اتاق اسم ۳۰ نفر فعلی و ۳۰ نفر قبلی را نمی‌توانند بنویسند.
Play
% buffered
-00:21
Mute
Settings
PIP
Enter fullscreen
Download
وکیلی: من اسم سه نفر را بلدم.
این تفکر شورای نگهبان نیست که تفکر سیاسی را حذف کند
بهادری جهرمی: خدا شما را خیر دهد. پس این سلیقه مردم است. مردم از عملکرد لیست اصولگرا در مجلس نهم ناراضی بودند و در انتخابات شرکت کردند و به لیست اصلاح‌طلب رأی دادند. تفاوت هم خیلی کم بوده است. نظر مردم تأثیرگذار است و اینطور نیست که بگوییم شورای نگهبان یک تفکر یعنی اصولگرا یا اصلاح طلب را حذف کرده است. در مجلس دهم و نهم تفاوت‌های دو لیست اصلاح‌طلب و اصولگرا زیر ۱۰ درصد بوده است. به هر حال مکانیسم انتخاباتی ما اینطور شده که یک لیست حذف می‌شود ولو رأی بیشتر دارد حتی نیم درصد یا دو درصد باشد. دوره بعدی و دو دوره بعد عوض می‌شود. این تفکر شورای نگهبان نیست که تفکر سیاسی را حذف کند. اتفاقاً شما که سیاسی هستید بهتر از من می‌دانید. این شورای نگهبان نیست که سِمت نمایندگی را اعطا می‌کند. بله، اگر شورای نگهبان بگوید من هیچ اصلاح‌طلب یا هیچ اصولگرایی تایید نمی‌کنم و مردم فقط از بین اصولگرایان انتخاب کنند یا فقط از بین اصلاح‌طلبان انتخاب کنند، اینجا می‌توان گفت شورای نگهبان یک تفکر سیاسی را حذف کرده است. وقتی مردم رأی نمی‌دهند، نمی‌توان گفت شورای نگهبان این کار را کرده است. درباره وزن هم گفتم که مردم اطلاعی از لیست‌های انتخاباتی سیاسی در شهرستان‌های بزرگ ندارند که بخواهند بگویند وزن این لیست کم است و ما رأی نمی‌دهیم. مردم به لیست مورد علاقه خود از جهت تفکر سیاسی رأی می‌دهند.
بهادری جهرمی: این تفکر شورای نگهبان نیست که تفکر سیاسی را حذف کند.غیر از نظارت استصوابی چاره‌ای نیست
درباره نقش نظارت استصوابی هم من بیان کردم موضوع چیست؛ برای من عجیب است که هنوز مطرح می‌شود. شما بفرمایید چه جایگزینی برای نظارت موثر وجود دارد؟ اگر معیارها را کاملاْ عینی کنید و بگویید هر کسی قد بالای ۱۸۰ داشته باشد می‌تواند نامزد شود. مگر چیزی غیر نظارت استصوابی می‌توان داشت؟ بالاخره یک دستگاه نظارتی باید یک متری دست بگیرد و بگوید این قد ۱۸۰ را باید چک کنم. غیر از نظارت استصوابی چاره‌ای نیست.
وکیلی:‌ نظارت استصوابی غیر از دخالت است.
بهادری جهرمی: درست است. بنابراین به شرایط می‌رسیم؛ اگر اشکال شما روی شرایط است اینکه شرایط طوری است که به تعبیر آقای خامسیان درگیر گزینش عقیدتی شدند که من هم این را تأیید می‌کنم. باید دید چه کسی این شرایط را برای شورای نگهبان ایجاد کرده است. درباره ریاست‌جمهوری، قانون اساسی ۱۲-۱۱ شرط را گذاشته است که کیفی، ذهنی و موضوعی است. درباره انتخابات مجلس، ذیل اصل ۶۲ مجلس گفته شده است که شرایط انتخاب‌کنندگان و انتخاب‌شوندگان، توسط مجلس تصویب می‌شود. مجلس گفته اعتقاد به اسلام، معیار است. ما در ردصلاحیت مشکلی نداریم. قانون گفته اگر شورای نگهبان کسی را ردصلاحیت کند یعنی ادله متقن، قطعی و قضایی و گزارش نهادهای رسمی و سوابق روشن وجود داشته باشد، شورای نگهبان صلاحیت شخص را رد می‌کند؛ فارغ از اینکه چه اندیشه سیاسی دارد. گاهی اوقات پیش می‌آید متقاضی داوطلبی پاسخ‌ها و ادله مغایری دارد که نتیجه آن دوره یا در ادوار بعدی تغییر می‌کند. لذا شاهد هستیم اشخاصی که قبلاً سابقه رد داشتند بعدا سابقه تأیید برای آنها وجود دارد.
خامسیان: ‌این ایراد است.
بهادری جهرمی:‌ این ایراد به چه چیزی برمی‌گردد؟ شما در مجلس نوشتید که اعتقاد به فلان و فلان باید باشد. خروجی نتیجه برای تأیید صلاحیت‌شدگان در هیچ دوره‌ای کمتر از کرسی‌های مجلس نیست. لذا می‌بینیم مجلس‌هایی مثل سوم، ششم، دهم شکل می‌گیرد که اکثریت قابل توجهی از جناحی که شما می‌گویید حذف شدند وجود دارد. در ریاست‌جمهوری هیچ دوره‌ای نداشتیم که از دو جناح نماینده‌ای وجود نداشته باشد. اگر از یک جناح بیشتر بود به نظرم از جهت منطق انتخابات شکست آرا ایجاد می‌شود. جایگزینی برای نظارت موثر نمی‌بینم. در سیستم انتخابات ما و در سیستم انتخابات‌های دیگر بدون شرایط نیستیم و شرایطی داریم. شرایط متفاوت است.
سازوکار انتخاباتی ما نقص دارد
کاملا با آقای وکیلی موافق هستم که گفتند سازوکار انتخاباتی ما نقص دارد. شما فقط گفتید اعتقاد به اسلام، جمهوری اسلامی و ولایت مطلقه فقیه و سوءشهرت و مدرک تحصیلی. من اگر کارمند دولت شوم ۱۰۰ شرط تخصصی دیگر دارد. این به شورای نگهبان چه ربطی دارد؟ شما باید بنویسید. این همیشه مجلس بوده که در اصلاح قانون انتخابات فعال بوده است. در قاموس قانون‌گذاری جمهوری اسلامی ایران، هیچ قانونی بیشتر از قانون انتخابات مجلس و آئین نامه داخلی مجلس مورد تغییر قرار نگرفته است. مجلس هر سال اینها را عوض می‌کند. در مجلس دهم شما هیچ کاری نکردید. دوستان انقلابی مجلس یازدهم هم هیچ کاری نکردند. نقص دارد که رهبری ۴۰ حکم دادند. رهبری گفتند شما شرایط را در تراز، تبیین کنید. طول مدت استعفا را از مدت دو ماه به ۶ ماه رساندند و عملاً ۸ ماه شده است. این تعارض منافع شما نمایندگان در مجلس باعث آن شده است. رهبری هم همواره گفته‌اند انجام دهید و من خودم نماینده شورای نگهبان در مجلس دهم بودم. پیش‌نویس‌هایی که آن زمان به کمیسیون شورا به ریاست آقای کولیوند دادیم همه همین بود. مشارکت کردیم و گفتیم شرایط را توسعه دهید، این اعتقاد را ریز و عینی کنید، ممنوعیت‌ها را کم کنید. خواست شورای نگهبان هم این بوده است ولی قانون‌گذاری دست شورای نگهبان نیست.
مجری: آقای وکیلی! در پاسخ به صحبت‌های آقای جهرمی اگر صحبتی دارید بفرمایید.
وکیلی: از رهگذر نظام انتخابات کنونی مجلس کارآمد شکل نمی‌گیرد؛ فارغ از اینکه چه کسی در این مجلس وارد می‌شود
وکیلی: در مجلس دهم اتفاقاً با حضور آقای بهادری جهرمی از طرف شورای نگهبان، دو سال از وقت ما صرف اصلاح قانون انتخابات شد. البته انتظار این بود دولت وقت لایحه اصلاح نظام جامع انتخابات را بدهد که ما هم خیلی مطالبه کردیم، ولی متأسفانه این اتفاق نیفتاد. شخصاً معتقد بودم نظام انتخابات ما نظام کارآمدی نیست. از رهگذر نظام انتخابات کنونی مجلس کارآمد شکل نمی‌گیرد؛ فارغ از اینکه چه کسی در این مجلس وارد می‌شود. این نظام انتخابات هیچ انگیزه‌ای برای نخبگان مستقل ایجاد نمی‌کند. به همین دلیل وقت گذاشتیم تا توانستیم به یک طرح برسیم. پیش‌نویس اصلاح قانون انتخابات در مجلس دهم، دو نقطه کانونی داشت؛ یک اینکه انتخابات از حوزه‌ای، استانی شود و دوم اینکه روش اجرای انتخابات از اکثریتی تناسبی شود که در تهران با این تفاوت جزئی در بین لیست‌ها شاهد این نباشیم یک لیستی به رغم اینکه ۳۸ درصد کل آرای تهران را بدست می‌آورد، اما هیچ صندلی را بدست نمی‌آورد اما لیستی۶۲ درصد یا ۵۹ درصد رأی را می‌آورد ولی ۱۰۰ درصد صندلی‌ها را به خود اختصاص می‌دهد. این «۳۰ - هیچ» کار خطایی است و در دوره ما نیز به نفع ما بود ولی کار خطایی بود، در دوره بعدی به ضرر ما بود و به نفع جریان انقلابی شد و کار خطایی بود.
بهادری جهرمی: مگر شما انقلابی نیستید؟
وکیلی: منظورم انقلابی‌نما و اسمی که درست شده، است. نتیجه این است که مجلس یکدست است و مجلس نباید یکدست باشد. فساد موضوعیت دارد و مجلس یکدست به معنای فساد است. یعنی اینکه این مجلس، نمایندگی سلایق مختلف را نمی‌کند. یعنی یک جریان سیاسی در این مجلس نماینده دارد. مجلسی که با میانگین رأی ۲۲ درصد شکل می‌گیرد، نمی‌توان گفت مجلس ملی، عمومی و ملت ایران است.
مجری: در دوره قبل همین وضعیت بود.
وکیلی: در دوره قبل مجلس ما سه فراکسیون داشت. ما اصلاح‌طلبان یک فراکسیون ۱۰۵ نفره داشتیم، اصولگرایان ولایی یک فراکسیون ۱۰۵ نفره داشتند و مستقل‌ها مابقی بودند. پس سه صدای بالانس‌گر در این مجلس وجود داشت.
مجری: در حمایت از دولت آقای روحانی.
وکیلی: به هر حال یک فراکسیون ۱۰۵ نفره ولایی ضد آقای روحانی در مجلس حضور داشت که طرح سؤال از آقای رئیس‌جمهور را به صحن آورد. من عضو هیأت رئیسه و مسئول استیضاح و سؤال از دولت بودم. این طرح وقتی اعلام وصول شد ۵ سؤال داشت، ۳ سؤال اقتصادی بود. ما به عنوان اصلاح‌طلبان در پاسخ به آن سه سؤال اقتصادی به آقای روحانی کارت زرد دادیم اما دو سؤال سیاسی بود؛ بنابراین چون سیاسی و انتقام‌گرانه بود همراهی نکردیم ولی سه سؤال را همراهی کردیم. در آن مجلس این اتفاق افتاد. در مجلس کنونی و یا مجالسی مثل این، پیرامون سؤال از آقای رئیس‌جمهور فعلی این اتفاق می‌افتد؟ مجلس یکدست، نمی‌تواند مجلس استیضاح‌گری باشد.
مجری: مجلس قبلی مجلسی بود که آقای ظریف به صحن علنی ...
وکیلی: شما الان در جایگاه سؤال کننده نشسته‌اید و باید بی‌طرف باشید. خوب بود از جناحی که من نقد می‌کنم دو نفر دعوت می‌کردید و آنها با ما بحث می‌کردند. این سنت بسیار بدی است، در تلویزیون هم می‌رویم مجری بی‌تاب است که باید حتماً به طرفداری از یک جناح حرف بزند.
مجری: این سوال ماست. من خبرنگار مجلس بودم و می‌توانم در این خصوص صحبت کنم.
وکیلی: شما قضاوت می‌کنید. شما می‌توانید اینجا بنشینید و سؤال کنید و من هم گردنم از مو باریک‌تر است و جواب خواهم داد. وقتی آنجا به عنوان خبرنگار نشسته‌اید، کسوت خبرنگاری را حفظ کنید. این موضوع تنها بر شما وارد نیست؛ بلکه یک اپیدمی شده است. من در مناظره تلویزیونی شرکت کرده بودم و عجیب بی‌تابی در مجری وجود داشت که حتماً باید وارد فضای بحث و اجازه ندهد بحث منعقد شود؛ برای اینکه می‌خواهد طرفداری از یک جریان سیاسی کند. این کار خوبی برای جامعه خبرنگاری نیست.
نظارت استصوابی به معنای دخالت نیست
بنابراین طرح اصلاح نظام انتخابات را با حضور آقای بهادری جهرمی به سرانجام رساندیم. به شورای نگهبان فرستادیم و کاستی‌هایی داشت و اینطور نبود که به همه زوایا اشراف داشته باشد ولی به هر حال در ذهن ناقص ما، آن طرح بخشی از کاستی‌های این نظام انتخابات معیوب را که کاهنده انگیزه برای نخبگان جامعه است، را برطرف کرده بودیم. ما در آن طرح تلاش کرده بودیم که چیزی به نام عدم احراز در وظایف شورای نگهبان نباشد یا خیلی کم باشد. عدم احراز، محصول گفتمانی است که می‌گوید اصل بر مجرمیت آحاد است، مگر اینکه خلاف این را ثابت کنند. اگر شورای نگهبان نتوانست برای شما احراز صلاحیت کند، به عنوان عجیب و غریبی به نام «عدم احراز صلاحیت» پناه می‌برد. مرجع عدم صلاحیت را مراجع ۵ گانه تعیین می‌کند. شورای نگهبان این استعلام‌ها را می‌گیرد و بر اساس آن نظر می‌دهد که طرف صلاحیت دارد یا ندارد. به عقیده من عنوان عدم احراز خلاف کرامت انسانی، خلاف حقوق اولیه بشری است، خلاف اولیه حقوق آدم‌هاست، خلاف آموزه‌های دینی ماست. خلاف این را چه کسی باید ثابت کند؟ مراجعی که در قانون احصاء شده است. آن مراجع اگر گفتند به این دلایل دارای عدم صلاحیت است، تمام است. به همین دلیل بیان می‌کنم این وظیفه دستگاه‌های اجرایی است. دستگاه اجرایی به استناد اینکه دادگستری، پلیس و وزارت اطلاعات را در اختیار دارد می‌تواند بگوید آقای وکیلی صلاحیت ندارد، به استناد این دلایلی که در اختیار من است. من از دستگاه اجرایی شکایت می‌کنم که شما سوءنیت در احراز عدم صلاحیت داشتید و به شورای نگهبان پناه می‌برم. شورای نگهبان دادرسِ این دادخواهی من می‌شود و دادخواهی می‌کند که این ادله من کافی است یا خیر. به همین دلیل معتقد هستم نظارت استصوابی به معنای دخالت نیست. شأن نظارت استصوابی شأن داوری است؛ نه دخالت. دخالت کار دستگاه اجرایی است. این کاری که امسال اتفاق افتاد به نظر من مُر قانون اساسی است. الان شورای نگهبان نباید وارد پروسه احراز و تأیید صلاحیت‌ها شود. آنهایی که تایید شدند تمام است و برگه تائید خود را از هیأت‌های اجرایی گرفته‌اند و تمام است.
مجری: آقای خامسیان شما صحبت‌های خود را در این خصوص بفرمایید.
خامسیان: در سوالی که از آقای بهادری جهرمی کردید در خصوص گزینش‌های عقیدتی به مدرک تحصیلی و قانون جدید انتخابات اشاره شد که مدرک تحصیلی در سوأل شما این گونه بود که این را تخصص‌گرایی جلوه دهید. در واقعیت چنین چیزی نیست. کسی که فوق لیسانس کشاورزی دارد به مفهوم این است که با تمام سازوکار قانون‌نویسی مجلس آشنایی دارد؟
مجری: در صحبت من علاوه بر مدرک تحصیلی، سابقه اجرایی نیز بود.
خامسیان: افرادی هستند که سابقه اجرایی در جاهای مختلف دارند، مدیر فلان اداره و نهاد بودند؛ من از نگاه تخصصی بیان می‌کنم. این را در شورای شهر و مجلس داریم. افرادی در مجلس بودند که مدرک تحصیلی و سابقه هم داشتند ولی تا مدت‌ها نمی‌دانستند فرق بین لایحه و طرح چیست. این بلیه کشور ماست. سابقه اجرایی به معنای اشراف داشتن بر موضوع نیست. مشکل ما این است که افرادی را گزینش عقیدتی می‌کنند و بر اساس همان گزینش عقیدتی وارد مجلس می‌شوند، ولی تخصص در قانون نوشتن و مسائل دیگر ندارد. کار مجلس کار پیچیده‌ای است. مشکل کشور ما بعد از ۴۰ و اندی سال این است که سایه گزینش‌های عقیدتی مانع شده که تخصص‌گرایی در شئون مختلف و نهادهای مختلف حاکم شود.
Play
% buffered
-00:53
Mute
Settings
PIP
Enter fullscreen
Download
پرسیده بودید دولت و مجلس در دوره قبل یکدست بودند. منظور از یکدستی، یکدستی نهادهای انتصابی و انتخابی است. الان نهادهای انتصابی دست کدام جریان است؟ شورای نگهبان با کدام تفکر، صلاحیت‌ها را بررسی می‌کند؟ اعضای فقهای شورای نگهبان آیا عضو جامعه مدرسین حوزه علمیه قم نیستند؟ بعد از درگذشت امام (ره)، اکثراً در یک جریان فکری هستند. پیش از این آقای گودرز افتخار جهرمی، مرحوم حبیبی و ... اعضای شورای نگهبان ما بودند؛ از تفکرات مختلف بود. در یک دوره‌ای دولت و مجلس تقریباً همسو بودند. آیا نهاد انتصابی هم همسو هستند؟ الان هم نهادهای انتصابی و هم نهادهای انتخابی با هم و یکدست هستند. یکدستی به این مفهوم است. به این مفهوم که الان ما خروجی یکدستی را می‌بینیم.
مجری: طرح این موضوع به معنای فرار از پاسخگویی نیست؟ بالاخره اصلاح‌طلبان شورای شهر تهران در دو دوره اول، پنجم و مجلس ششم را داشتند. دولت‌های اصلاحات و یازدهم و دوازدهم در اختیار آنها بود ؛ باید در قبال عملکرد خود پاسخگو باشند.
خامسیان: آیا نهادهای انتصابی پاسخگو هستند؟ زمانی که آقای خاتمی هنر پاسخگویی را در کشور ایفا کردند و گفتند همه باید پاسخگو باشند آن زمان آقای هاشمی شاهرودی در قوه قضائیه، برای هر کاری که انجام شد یک ادله قانونی آورد و این یک گام رو به جلو بود. این دولت اصلاحات بود که برخی از نهادهای انتصابی را هم وادار کرد که پاسخگو باشند. آیا صداوسیما در قبال کارهایی که انجام می‌دهد، پاسخگو است؟ تهمت‌هایی که در تریبون رسمی صداوسیما به افراد زده می‌شود و خواستار رد صلاحیت فلان فرد یا محاکمه فلان فرد می‌شوند، چه کسی در قبال آن پاسخگوست؟ آیا اجازه پاسخگویی به آن فرد داده می‌شود که به صداوسیما بیاید؟ خیر. وقتی می‌گوییم پاسخگویی، باید تمامی ارکان پاسخگو باشند. هیچ کس خود را مبرا نداند که پاسخگو نباشد. این خیلی زشت است که نهادی برای خود قداست داشته باشد و نخواهد پاسخگوی افکار عمومی باشد.
مجری: بنابر گفته شما، دولت اصلاحات، ذات پاسخگویی را برای خود می‌داند و معتقد است پاسخگو است و از طرفی هم اصلاحاتی‌ها معتقد هستند طرف مقابل کلاً چیزی به نام پاسخگویی را قبول ندارد. تا اینجا درست فهمیدم؟
خامسیان: نهادهای انتصابی را بیان کردم.
مجری: مسأله این است شما به عنوان داعیه‌دار پاسخگویی، در قبال عملکرد چهار ساله مجلس و دولت آقای روحانی که از ایشان حمایت کردید و نمی‌توانید منکر این شوید. آقای وکیلی اصطلاح جالبی گفتند که ما را از چرخه قدرت خارج کردند؛ در حالی‌که از ۹۲ تا ۱۴۰۰ دولت آقای روحانی حاکم بود و شما در مجلس دهم بودید ولی مسأله این است ـ شما آنها را پاسخگو نمی‌دانید ولی خود را چطور؟ ـ چون آنها پاسخگو نیستند شما هم در قبال عملکرد خود نباید پاسخگو باشید؟
خامسیان: اولاً من سخنگوی دولت آقای روحانی نیستم و نقدهای جدی به دولت آقای روحانی دارم، خوب بود یک مقام دولت آقای روحانی اینجا بود، خود جواب می‌داد.
مجری: درباره آقای عارف که نماینده مجلس و رئیس فراکسیون امید بودند، صحبت کنید.
خامسیان: من سخنگوی ایشان هم نیستم ولی در ارتباط با فراکسیون امید، آقای وکیلی حضور دارند و مطمئناً پاسخ خواهند داد. که یکی از جریان‌هایی که می‌تواند مطالبه‌گر برای پاسخگویی باشد، خبرنگاران هستند. رئیس همین فراکسیون امید بارها نشست‌هایی با اصحاب رسانه برگزار کرد و در ارتباط با موضوعات مطرح شده، پاسخگو بود.
مجری: یکی از سخت‌ترین دوره‌هایی که ما به یاد داریم، مربوط به دورانی بود که آقای عارف در مجلس روزه سکوت گرفته بودند. اینها را نمی‌توان فراموش کرد.
خامسیان: ما با برخی عبارات که عملیات روانی است افراد را در یک رینگی قرار می‌دهیم و آنها را محکوم می‌کنیم. ما اینجا نیامدیم با خبرنگار مناظره کنیم.
مجری: شما گفتید مطالبه‌گر باشید و ما هم از شما سؤال پرسیدیم!
خامسیان: از بحث خارج نشویم. من گفتم در آن زمان فراکسیون امید پاسخگو بودند. آقای قالیباف چه نشست خبری در این مدت انجام داده و به افکار عمومی پاسخگو بوده است؟
مجری: مسأله همین است که شما می‌گویید قالیباف به پاسخگویی اعتقاد ندارد، من به عنوان عارف به این مسأله پاسخگویی اعتقاد دارم؟
خامسیان: شما به عنوان خبرنگار در همین خبرگزاری خود جستجو کنید، چندین بار ایشان پاسخگو بودند. این بحث شخصی است.
وکیلی: بهتر است به ساختارها کمی بپردازیم.
مجری: یکی از موضوعاتی که مردم را از اقبال مردم به صندوق های رای در مجلس یازدهم را کاهش داد ، عملکرد ۸ ساله‌ای دولت آقای روحانی و ۴ سال مجلس امید بوده است.
بهادری جهرمی: شأن جلسه مصاحبه یا نقد دوستان توسط شما نیست.
مجری: من نقد نمی‌کنم، در مقام خبرنگاری که صدای مردم است، حرف می‌زنم.
بهادری جهرمی: الان در حوزه انتخابات قرار است بحث کنیم و شما از دو زاویه که نگاه‌های متفاوت دارند افرادی را آوردید که چالش‌ها بیان شود.
مجری: طرح چالش‌ها نیازمند انتقاد از این چالش‌هاست. الان آقایان وکیلی و خامسیان طوری صحبت می‌کنند ...
بهادری جهرمی: من جای مخاطب باشم می‌گویم ظاهر این نشست دو به یک است اما در باطن ده به دو است. این بد است.
مجری: اجازه دهید آقای خامسیان صحبت خود را ادامه دهند.
خامسیان: وقتی در ارتباط با مکانیسم‌های انتخاباتی حرف می‌زنم، اشاره کردم یکدستی به معنای این است که نهادهای انتخابی و انتصابی با هم باشند. انتخابات گذشته مجلس را در سال ۹۸ ببینید. مشارکت پایین بود و به تبع آن، مجلس ضعیفی که الان شاهد هستیم. این نتیجه چیست؟ به خیلی از عوامل بستگی داشت که این مشارکت شکل نگیرد. یک بخشی، نوع رویکرد نهادهای نظارتی در تعیین صلاحیت‌ها بود. در انتخابات ۱۴۰۰ هم دیدیم ظلم کردند و رهبری گفتند ظلم کردند ولی هیچ واکنشی از سوی داعیه‌داران ولایت فقیه و پیرو رهبری ندیدیم. اینها مشکلات کشور است؛ ولی مجلس ضعیف را دیدیم.
طبق گفته رهبری مشارکت پایین به معنای مجلس ضعیف است. مجلسیِ قوی است که همه نهله‌های فکری در آن حضور داشته باشند و نخبگان نهله‌های فکری که روی امور تخصص دارند، حضور داشته باشند. من روی واژه تخصص‌گرایی تأکید می‌کنم و شاید خیلی از دوستان به من ایراد بگیرند ولی من نگاهم این است، کسانی که باید وارد نهادهای نظارتی از جمله شورای شهر و مجلس می‌شوند حداقل‌هایی را بدانند. من به دوستان خود در شورای شهر گذشته که می‌خواستند شرکت کنند، گفتم از من می‌شنوید شرکت نکنید چون سازوکار مدیریت شهری را واقف نیستید، شما می‌خواهید به شورای شهر بروید به چند قانون مدیریت شهری واقف هستید؟ گفتند خیر.. گفتم پس چرا می‌خواهید شرکت کنید؟ از کسانی که با نهله فکری و نگاه نخبگانی برخوردار هستند حمایت کنید.
خامسیان: مجلس ضعیف و نهادهای برآمده از مشارکت حداقلی در روند توسعه کشور چالش عظیمی ایجاد می‌کند
بحث اصلی من در تخصص‌گرایی است و اینکه این مجلسِ ضعیف و نهادهای برآمده از مشارکت حداقلی در روند توسعه کشور چالش عظیمی ایجاد می‌کند. این چیزی است که تا الان دیدیم و نتیجه آن را نیز دیدیم. به برخی نظرسنجی‌ها نظارت دارید. میانگین گلایه‌های مردم از مدیران کشور ما بالا رفته است و نباید هزینه‌ها را متحمل رهبری کنیم و دوستان انقلابی این کار را می‌کنند و همه هزینه‌ها را متحمل رهبری کردند.
مجری: آقای جهرمی! آقای خامسیان به یکدست بودن برخی نهادها من جمله شورای نگهبان اشاره کردند. پاسخ شما چیست؟
خامسیان: نهادهای انتخابی و انتصابی را بیان کردم.
مجری: واقعاً شورای نگهبان و نهادهای دیگر یکدست هستند یا گاهاً نظرات مخالفی ارائه می‌دهند و نظرات مختلف درباره مجلس و دولت دیده می‌شود؟
بهادری جهرمی: درباره یکدستی مجالس من با آقای وکیلی موافق هستم؛ مجالس ما نوعاً مگر اینکه استثنائی ایجاد شود، شاید ۱۰ دوره یکبار یکدست می‌شوند که این تاثیر مستقیم و ریاضی‌وار فرمول نظام انتخاباتی ماست. نظام انتخاباتی اکثریت ساده در دنیا طراحی شده تا مجالس یکدست تشکیل شود. در نظام‌های پارلمانی که اکثریت مجلس، قوه مجریه را تشکیل می‌دهند برای اینکه دچار دولت‌های ضعیف ناشی از دولت‌های ائتلافی نشود که دولت مجبور شود برای کسب اکثریت با احزاب دیگری ائتلاف کند و عملاً در دولت حرف‌های متناقض و ضعیف وجود نداشته باشد، قاعده‌ای طراحی کردند که اکثریت ساده است و می‌گویند به نفر اول همه را می‌دهیم. خود آنها هم می‌دانند این ناعادلانه است، ولی می‌گویند قوی بودن دولت برای ما مهم است.
Play
% buffered
00:45
Mute
Settings
PIP
Enter fullscreen
Download
نیازی نداریم مجلس یکدست باشد
این نظام انتخاباتی، با اساس نظام انتخاباتی جمهوری اسلامی ایران جور نیست. ما نیازی نداریم مجلس یکدست باشد؛ بخاطر اینکه دولت ما جداگانه از مردم رأی می‌گیرد؛ اما این هیچ انتصابی به شورای نگهبان ندارد. این نظام انتخابات ماست که بزرگ شدن حوزه‌ها یا تناسبی شدن می‌تواند به عدالت آن کمک کند. این عدالت انتخاباتی در سیاست‌های کلی انتخابات جزو نواقصی است که رهبری نیز به آن تاکید کردند. اگر دو لیست انتخاباتی، نیم درصد با هم اختلاف داشته باشند، لیستی که نیم درصد کمتر آرای مردم را دارد از مجلس حذف می‌شود و بخش زیادی از مردمی که احساس می‌کنند فاقد نماینده در مجلس هستند و این اصلاح طلب و اصولگرا ندارد. این را در شهرهایی که چند کرسی هستند شاهد هستیم.
این ایراد به مجلس وارد است و شورای نگهبان یک زمانی نسبت به مدل استانی شدن، نه تناسبی شدن، ایراداتی داشت از جهت اینکه فرمول‌هایی که مجلس طراحی کرده فروضی پیش می‌آمد که شخصی در شهرستان نسبت به دیگری رأی کمتری آورده است، زیرا در استان رأی بیشتری آورده نماینده می‌شود. در طرح مجلس دهم که من هم تائید می کنم واقعاً کار خوبی بود یعنی شرایط تغییر کرد و به جای اینکه فقط از اعتقاد بگوییم ۱۲-۱۰ شرط عینی و جزئی را بیان کرده بودند. شورای نگهبان به اینها ایراد خاصی نگرفت ولی چون استانی شدن را در آن مقطع که اشکالات محدود اما قابل رفعی بود، خود مجلس آن را کنار گذاشت. عینی شدن شرایط خواسته شورای نگهبان بوده است.
من فکر می‌کنم دعوا و اختلاف نظر ما این که شورای نگهبان در اینجا نشسته باشد، ۶ فقیه حقوقدان در آن باشند یا هر نهاد دیگر نیست. محال است شما بتوانید برای تصدی یک سمتی، قیدی بگذارید و بگویید اینجا اصل بر صحت و برائت است. چه کسی گفته همه مجرم هستند؟ شما در مجلس گفتید کسی باید وارد مجلس شود که فوق لیسانس داشته باشد. من که نمی‌توانم در شورای نگهبان بگویم اصل بر برائت و صحت است، هر کسی گفت فوق لیسانس دارد، پس دارد؛ یا باید مدرکی نشان دهد یا ولو به جای فوق لیسانی دکترا هم داشته باشد مدرکی برای من قابل احراز نباشد اصل بر عدم است. این بدیهی است. یعنی من فوق لیسانس ندارم مگر اینکه مدرکی بدهند. اختلاف کجا پیش می‌آید؟ در التزام. در التزام هم مشکلی ندارم چون التزام بروز بیرونی اعتقاد است. این را چه کسی گفته است؟ مجلس گفته است. مگر شورای نگهبان گفته اعتقاد به نظام مقدس جمهوری اسلامی باشد. این را مجلس در سال ۶۴ نوشته است.
وکیلی: اصل بر برائت است یا خیر؟
بهادری جهرمی: یک شرط دیگری عدم سوءشهرت است. شورای نگهبان در اینجا می‌گوید همه از نظر من عدم سوءشهرت هستند، مگر معلوم شود سوءشهرت داشتند. اصل بر این است که هیچ کسی مجرم نیست. هیچ کسی سوءشهرت ندارد مگر اینکه مدارکی داشته باشد که بگویم سوءشهرت یا مدیریت است.
الان هم مجلس به حرف رهبری تمکین کند؛ رهبری گفته‌اند این شرایط خرد و ریز شود. مدیر و مدبر بودن و رجل مذهبی و سیاسی بودن هم گفتند که اشتباه است، آن هم وضع کلی را دارد. رهبری گفتند ریز کنید و شورای نگهبان ریز کرد. نزدیک به دو صفحه و نیم درباره هر کدام از این واژه‌ها توضیح داد. ممکن است من و شما نقد تخصصی داشته باشیم ولی شورای نگهبان گام بسیار بلند را برداشت و گفت حال که این وظیفه به من سپرده شد من این کار را انجام می‌دهم و من رجل مذهبی و سیاسی و مدیر و مدبر و امانتدار و باتقوا را هم تعریف کلی می‌دهم و کلمات را یکی دو پاراگراف کرد و هم شرایط عینی برای این قرار داد مثلاً سن اینطور باشد، سوابق اینطور باشد تعیین کرد. رهبری از مجلس هم این کار را خواسته است. من به عنوان حقوقدان، معلم دانشگاه هم می‌خواهم چرا مجلس این کار را نمی‌کند! مجلس هم اعتقاد را بردارد، سیستم را تناسبی کند. اگر معیارهای شما عینی باشد به شما قول می‌دهم یکی عدم احراز از آن درنمی‌آید. مگر می‌شود شما بگویید فقط کسی که فوق لیسانس دارد، احراز صلاحیت باشد؟
بهادری جهرمی: این مجلس است که بخاطر تعارض منافع روز به روز دایره انتخابات و دایره ممنوعیت ثبت‌نام را تنگ‌تر می‌کند و روز به روز مهلت استعفا را گسترده‌تر می‌کند و روز به روز مدرک تحصیلی را بالاتر می‌برد و خود را از این مستثنی می‌کند
پس نظارت استصوابی و اینکه اصل بر عدم آن، وجود شرط، قید و وصف است مگر اینکه دلیلی بر آن اقامه شود. مشکل ما سر نظارت استصوابی نیست، بلکه مشکل ما سر کیفی بودن بیش از حد شرایط است. تجربه هم نشان داده اگر می‌توان شرطی را از یک جایی برداشت شورای نگهبان هم همراهی می‌کند. این مجلس است که بخاطر تعارض منافع روز به روز دایره انتخابات و دایره ممنوعیت ثبت‌نام را تنگ‌تر می‌کند و روز به روز مهلت استعفا را گسترده‌تر می‌کند و روز به روز مدرک تحصیلی را بالاتر می‌برد و خود را از این مستثنی می‌کند. هر دوره‌ای اینها بدتر شده و رهبری باید سیاست‌هایی را اعلام می‌کردند که کردند. رهبری نمی‌توانند قانون بنویسند، شورای نگهبان نمی‌تواند قانون بنویسد. این مجالس ما هستند که حتی در مقابل خیلی از تغییرها بخاطر اینکه با این سیستم رأی آوردند، احساس می‌کنند امکان دارد تغییر سیستم رأی خود نمایندگان و تداوم حضور آنها را مخدوش کند، از این رو مقاومت می‌کنند. شورای نگهبان نظارت استصوابی هم دارد، شما بگویید مالیات بدهید و شهروند هستید و سن داشته باشید حتماً شورای نگهبانی می‌خواهد که احراز کند و اگر احراز نکرد برخلاف نظر آقای وکیلی بحث بر عدم احراز است.
وکیلی: آیا این وظیفه هیأت‌های اجرایی است؟
بهادری جهرمی: خیر، قانون اساسی گفته نظارت بر انتخابات مجلس را شورای نگهبان برعهده دارد.
وکیلی: بله؛ نظارت.
بهادری جهرمی: نظارت بر شورای شهر هم با مجلس است. مجلس چه کار می‌کند؟ دقیقاً همین کار را می‌کنید.
وکیلی: کار غلطی است.
بهادری جهرمی: کار دیگری نمی‌توان کرد! یک شرایطی برای شورای شهر وجود دارد و مجلس ناظر شورای شهر است و دقیقاً همین کار شورای نگهبان را مجلس شورای اسلامی برای شورای شهر انجام می‌دهد. اینکه ممکن است نماینده مجلس از این شرایط کلی اشتباه کند یا سواستفاده یا فساد کند، بحث دیگری است. قانون گفته عضویت در شورای شهر شرط الف و ب و ج دارد و من به عنوان مجلس برای نظارت باید بگویم شرط الف و ب و ج باید احراز شود. اینکه بگویید آقای X نباید رد می‌شد و یا باید تائید می‌شد بحث دیگری است. ما پرونده‌های انتخاباتی افراد را نداریم.
در مورد انتصابی و انتخابی مسامحتاً می‌پذیرم؛ چون شورای نگهبان که مدنظر ایشان باشد، شورای نگهبان انتصابی به آن معنا نیست، فقها منصوب رهبری هستند و رهبری به نوعی انتخابی هستند و حقوقدانان هم مستقیماً انتخاب می‌شوند، لذا آن انتصاب برای نهادهایی مثل فرماندار انتصاب است، وزیر مقام نیمه انتصابی است ولی فرماندار انتصابی است، استاندار یا سفیر انتصابی است. شورای نگهبان را به آن شکل نمی‌توان گفت انتصابی است. اگر منظور شما یکدستی است، اولاً من این را نفی می‌کنم. یعنی سلایق مختلف چه از حیث فرهنگی و چه از حیث سیاسی و چه از حیث مشرب فقهی وجود دارد ولی موضوع این است که مگر سلیقه ملاک تصمیم‌گیری است؟
بهادری جهرمی: شورای نگهبان را به آن شکل نمی‌توان گفت انتصابی است. اگر منظور شما یکدستی است، اولاً من این را نفی می‌کنم. یعنی سلایق مختلف چه از حیث فرهنگی و چه از حیث سیاسی و چه از حیث مشرب فقهی سلایق مختلف وجود دارد
بهادری جهرمی: من با آقای وکیلی موافق هستم؛ مجالس ما ضعیف هستند و خیلی مواقع این ضعف در ادوار متعدد بدتر شده است. یک تلرانس‌های سینوسی داشته است ولی معمولاً آنچه قانون اساسی خواسته نبوده است. من با شما همدل هستم. ولی به اعتقاد من عملکرد مجالس موثر است. البته عملکرد مجالس هم ریشه نظام انتخاباتی دارد. همان گدایی رأی که شما بیان کردید. مجلس خود، خود را از جایگاه رأس امور با آویزان شدن به مقامات اجرایی برای گرفتن امکانات حوزه‌های انتخابیه و استخدام و وام و ... کوچک کرده است. اگر نماینده مجلس از وزیر فرودگاه بگیرد، وزیر هزار فساد داشته باشد، دهان نماینده بسته است. این کاری که مجالس کردند، ریشه در نظام انتخاباتی دارد. یعنی واقعاً نماینده بخواهد رأی بیاورد در حوزه‌های تک کرسی باید این کارها را کند. ولی قانون اساسی در چند اصل گفته که مجلس ملی است. قانون اساسی مجلس را ملی دیده است، در مجلس اول این را پررنگ‌تر می‌دیدیم. به تدریج که جلوتر آمدیم نظام انتخاباتی، نمایندگان را به سمت اقداماتی سوق داده که شأن آنها پائین آمده است. جرأت سؤال از رئیس‌جمهور را ندارند، جرأت استیضاح وزیر را ندارد؛ مگر در موارد شاذ و زمان‌هایی که بخواهند بگویند حرکتی کردند، اگر عملکرد مجالس رو به ضعف است من این را متوجه اقدامات خود نمایندگان می‌دانم، نه متوجه نظارت شورای نگهبان.
بهادری جهرمی: مجلس خود، خود را از جایگاه رأس امور با آویزان شدن به مقامات اجرایی برای گرفتن امکانات برای حوزه‌های انتخابیه و استخدام و وام و غیره کوچک کرده است
مجری: آقای وکیلی در خدمت شما هستیم.
وکیلی: به تجربه معلوم شده که بین راهبرد نظام که انتخابات خوب، یعنی انتخابات مشارکتی و رقابتی است و دغدغه مجریان تعارض وجود دارد. دغدغه مجریان انتخابات، چه مجریانی که گرایش اصلاح طلبی داشته باشند یا مجریانی که چه شورای نگهبان و چه بقیه مجریان در ادوار مختلف، دغدغه نتیجه دلخواه را دارند. این دغدغه نتیجه دلخواه بر انتخابات رقابتی مشارکتی سایه انداخته است. راهبرد نظام به خصوص در این صحبت‌های اخیر رهبری تاکید بر انتخابات خوب است که انتخابات مشارکتی است، نه نتیجه دلخواه. اگر از نتیجه دلخواه دل کندیم و به انتخابات رقابتی تن دادیم، همه چیز درست می‌شود.
خامسیان: الان خیلی از افرادی که رد صلاحیت شدند به دلیل عدم التزام از سوی هیأت‌های اجرایی است و برخی از دوستان هنوز در مجلس قانون‌گذار هستند، یعنی جزو نمایندگان هستند. چطور می‌شود عدم التزام به نظام داشته باشند ولی الان نماینده مجلس و قانون‌گذار باشند؟ این باید پاسخ داده شود. این یک ایراد است.
دومین نکته این است که بحثی در انتخابات به نام تحقیقات محلی داریم. تحقیق می‌کنند فلانی در بدن خود خالکوبی دارد یا خیر. از همسایه داوطلب این را می‌پرسند! ایراد کار را می‌خواهم بیان کنم چه چیزهایی است. استعلام‌هایی که از نهادهای امنیتی و دستگاه قضایی می‌گیرند، در چهار گزینه مثبت و در یک گزینه منفی است. اگر ضربدر کنیم منفی می‌شود، بخاطر همین این فرد را ردصلاحیت و از حق شهروندی خارج می‌کنند. تمام مسأله من این است باید نظام انتخاباتی ما به یک نظام انتخاباتی استاندارد تبدیل شود که با حق و حقوق شهروندی تعارض نداشته باشد.
Play
% buffered
1:12:17
Mute
Settings
PIP
Enter fullscreen
Download"
politics,"به گزارش خبرنگار ایرنا، شایان نادری چهارشنبه شب در جلسه شورای عشایر استان اصفهان افزود: از آنجایی که اعتبارات این نهاد برای عشایر کل کشور کافی نیست بنابراین لازم است از ظرفیت‌های مالی سایر نهادها و دستگاه‌های حاکمیتی استفاده شود.
وی ادامه داد: دولت سیزدهم نگاه تخصصی برای حل مشکلات عشایر دارد و تاکنون اقدامات مناسبی در این حوزه انجام شده است.
رییس سازمان امور عشایر با بیان اینکه میزان تخصیص اعتبارات در حوزه بحران در زمینه های مرتبط با این قشر چندان بالا نیست تصریح کرد: بنابراین در این بخش نیز نیازمند حمایت از سوی سایر دستگاه‌ها هستیم.
نادری با بیان اینکه اعتبارات عشایر استان اصفهان در سال جاری ۹۲۵ میلیارد ریال بود، خاطرنشان کرد: قصد داریم این رقم را برای سال آینده افزایش دهیم.
استاندار اصفهان نیز در این جلسه به بررسی ۳۲ مصوبه مرتبط با عشایر در بخش‌های مختلف اشاره و خاطرنشان کرد: قرار شد در هر یک از مصوبات برنامه‌های اجرایی مرتبط با هر نهاد و سازمان تدوین شود.
سید رضا مرتضوی با اشاره به درخواست عشایر عرب جرقویه واقع در شهرستان جرقویه در شرق استان مبنی بر برگزار نشدن رزمایش‌های نظامی در این خطه گفت: در این باره در حال پیگیری هستیم و معاونت سیاسی امنیتی استانداری پیگیری‌های لازم را انجام خواهد داد.
وی با تاکید بر ایجاد بستر ارتباطی و مخابراتی برای این قشر با هدف آموزش و اطلاع رسانی افزود: نیاز است که ۱۱ سایت مخابراتی وعده داده شده مربوطه تا پایان سال در این استان به بهره‌برداری برسد.
استاندار اصفهان با بیان اینکه عشایر از ظرفیت‌های بالای گردشگری و صنایع دستی برخوردارند، اظهار داشت: اما در این خصوص باید اقدامات اساسی و اثربخش انجام گیرد.
مرتضوی درباره تخریب برخی سرپناه های عشایر در شماری از عرصه های طبیعی، به عنوان یکی از موضوعات مورد مناقشه گفت: این موضوع باید به نوعی با مشارکت سازمان‌های مرتبط حل و فصل شود به گونه‌ای که نه به این قشر آسیب برسد و نه منابع طبیعی تخریب شود.
به گزارش ایرنا، شورای عشایر استان با حضور رییس سازمان امور عشایر، استاندار و مسئولان استانی و نمایندگان عشایر استان در محل سالن اجتماعات استانداری اصفهان برگزار شد.
شمار عشایر استان اصفهان بالغ بر ۶۰ هزار نفر در قالب ۱۱ هزار خانوار است، عشایر ایل بختیاری از خوزستان به شهرستان‌های فریدونشهر، چادگان و فریدن در غرب اصفهان کوچ می‌کنند و عشایر ایل قشقایی از بوشهر، فارس و کهگیلویه و بویراحمد رهسپار شهرستان‌های سمیرم، دهاقان و شهرضا در جنوب استان می‌شوند، همچنین عشایر عرب جرقویه در شهرستان جرقویه در شرق اصفهان سکونت دارند."
politics,"به گزارش ایرنا، رسانه KHAMENEI.IR به مناسبت دیدار اخیر بانوان با رهبر انقلاب در این یادداشت نگاهی به چارچوب و محورهای اصلی موضوع «مسئولیت‌های اجتماعی زنان» براساس بیانات رهبر انقلاب داشته است، مشروح آن در پی می آید:

اهتمام همگانی
انقلاب اسلامی، زن مسلمان ایرانی را از حاشیه‌ی جامعه به متن آورد و به او هویت و شخصیت بخشید. زمینه‌ای مناسب برای فعالیت سالم زنان در عرصه‌های گوناگون خانوادگی، علمی، اجتماعی و سیاسی فراهم کرد و به آنها نشان داد که زنان همانند مردان دارای استعدادها و توانایی‌های فراوانی هستند و می‌توانند در همه‌ زمینه‌های زندگی، به پیشرفت و تعالی جامعه کمک کنند. «زنان در هر جامعه‌ی سالم بشری قادرند و می‌باید فرصت پیدا کنند که در حد سهم خود، تلاش و مسابقه‌ی خویش را در پیشرفتهای علمی و اجتماعی و سازندگی و اداره‌ی این جهان به عهده بگیرند.» (۱۳۶۸/۱۰/۲۶)
امام خمینی (رضوان الله علیه) معتقد بودند که «دخالت در سیاست و در مقدّرات اساسی کشور وظیفه‌ی زنان و تکلیف زنان است؛ حقّ زنان و تکلیف زنان است؛ یعنی واجب کردند که زنها بایستی در مقدّرات کشور و وظایف اساسی کشور دخالت کنند و وارد بشوند.» (۱۴۰۲/۱۰/۰۶) و «شاهد بر این معنا، همه‌ی آثار اسلامی است که در این زمینه‌ها وجود دارد و همه‌ی تکالیف اسلامی است که زن و مرد را به طور یکسان، از مسؤولیت اجتماعی برخوردار میکند. این‌که می‌فرماید: ««من اصبح لا یهتم بامور المسلمین فلیس بمسلم»، مخصوص مردان نیست؛ زنان هم باید به امور مسلمانان و جامعه‌ی اسلامی و امور جهان اسلام و همه‌ی مسائلی که در دنیا میگذرد، احساس مسؤولیت کنند و اهتمام نمایند؛ چون وظیفه‌ی اسلامی است.» (۱۳۷۵/۱۲/۲۰) لذا اصل نقش‌آفرینی نسبت به مسئولیت‌های دینی و انقلابی در عرصه‌ی اجتماعی یک وظیفه‌ی همگانی است: «شما صبح که میکنید، زن خانه‌دارید، زن کارمندید، زن شاغلید، زن صنعتگرید، هر کاری میکنید، باید به فکر جامعه باشید؛ یعنی اهتمام داشته باشید که جامعه در چه وضعی است. حالا چقدر بتوانید کمک کنید و نقش ایفا کنید، این فرق میکند؛ افراد هر کدام یک نقشی میتوانند ایفا کنند، امّا این اهتمام همگانی است.» (۱۴۰۲/۱۰/۰۶)

بر این اساس زنان همچون مردان دارای مسئولیت‌های اجتماعی هستند. رهبر انقلاب به زنان در این زمینه می‌فرمایند: «باید در میدان سیاست، در صحنه‌ی انقلاب ‌-در کارهایی که نظام اجتماعی از شما میطلبد، در انتخابات، در میدان جنگ، در عرضه کردن خواست انقلابی و ملّی خود در سطح کشور و جهان، در بیان اراده‌ی سیاسی خودتان، در میدانهای سیاست و انقلاب حضور داشته باشید؛ در راه‌پیمایی باشید، در سازندگی باشید، در میدان جنگ باشید، در انتخابات باشید، در بیان عقیده‌ی سیاسی خودتان آنجایی که باید اظهار عقیده کرد و واجب است اظهار عقیده، در تعیین سرنوشت کشور و انقلاب- حضور داشته باشید.» (۱۳۶۸/۰۹/۲۲) بنابراین مسئولیت‌های اجتماعی زنان گستره‌ وسیع‌تری از مدیریّت‌ها، مشاغل گوناگون اجتماعی و اجرایی و دولتی و... را در بر می‌گیرد.

محورِ وظایفِ زن، خانواده است
در اسلام علاوه بر فعالیّت‌های زنان در عرصه‌ اجتماعی، «عرصه‌ی تکامل و رشد معنوی خودِ زن» (۱۳۷۵/۱۲/۲۰) و «مسأله‌ مادری، مسأله‌ همسری، مسأله‌ خانه و خانواده» (۱۳۷۰/۱۰/۰۴) نیز بسیار مهم و حیاتی است و در واقع «اصلی‌ترین نقش یک زن از نظر اسلام همین نقش خانه‌داری است منتها مهم این است که خانه‌داری به معنای خانه‌نشینی نیست.» (۱۴۰۱/۱۰/۱۴) بلکه «خانه‌داری یعنی خانه را داشته باشید؛ در کنار داشتن خانه، هر کار دیگری که از عهده‌ شما برمی‌آید و میل به آن و شوق به آن را دارید می توانید انجام بدهید؛ منتها همه در ذیل خانه‌داری است. ‌اگر چنانچه امر، یک جایی دائر شد بین اینکه جان این بچّه حفظ بشود یا آن کار در اداره انجام بگیرد، جان این بچّه مقدّم است؛ در این تردیدی دارید؟ نه، یعنی هیچ زنی در این تردید ندارد که اگر جان بچّه در خطر بیفتد یا آن کار در اداره در خطر بیفتد، جان بچّه مقدّم است. اخلاق بچّه هم همین‌ طور است، ایمان بچّه‌ هم همین‌ طور است، تربیت بچّه هم همین‌ طور است. یعنی همان ‌طور که در مورد جان بچّه تردیدی ندارید، در مورد تربیت [هم همین طور است].» (۱۴۰۱/۱۰/۱۴)

البته در برخی موارد، می‌توان با یک شیوه‌ای، این تردید دَوَران امر بین این و آن را به یک شکلی حل کرد: «امّا اگر چنانچه واقعاً دَوَران بود و چاره‌ای نبود، این مقدّم بر آن [کار اداره] است؛ ولیکن [اگر] آن هم کار مُجازی است، کار لازمی است، در مواردی ضروری است ــ‌ یعنی کارهای اجتماعی در یک مواردی‌ فریضه است، وظیفه است، باید انجام بدهید ــ آنجا خب باید انجام داد.» (۱۴۰۲/۱۰/۱۴) البته در مواردی که فریضه است «بستگی دارد به اینکه اهمّیّت این فریضه چقدر باشد. حالا من مسئله‌ جان را مثال زدم [لکن] گاهی هست که اهمّیّت یک فریضه از جان بچّه‌ی انسان، از جان همسر انسان، از جان پدر و مادر انسان بالاتر است ... فریضه وقتی که بزرگ شد، عظمت پیدا کرد، حتّی بر جان کودک هم ترجیح پیدا می کند.» (۱۴۰۱/۱۰/۱۴) حضرت زینب کبری (سلام الله علیها) که ناگهان با یک تکلیفِ بزرگِ در شرایطی حساس و بحرانی مواجه شدند: رفتن به کربلا. در چنین موقعیتی «همه چیز تحت‌الشّعاع این قضیه قرار گرفت... در حالی که زینب کبری سلام‌الله علیها، رهبر این حرکت هم نبود. اما رهبر آن حرکت از او خواست و او هم بی‌قید و شرط، اطاعت کرد: تصمیم گرفت، به راه افتاد، و همه چیز -حتّی خانواده - را رها کرد. عجیب این است! حضرت زینب، خانه و شوهر و زندگی و همه چیز را برای انجام این تکلیف بزرگ و فداکارانه که حیات اسلام به آن وابسته بود و بایستی انجام می‌گرفت، رها کرد.» (۱۳۷۴/۰۷/۱۲) اما در هنگامی که فعالیّت اجتماعی زنان فریضه نباشد: «در موارد عادی، محورِ وظایفِ زن، خانواده است. و واقعاً هم خانواده بدون حضور زن، بدون فعّالیّت زن، بدون احساسِ تکلیفِ زن، امکان ندارد اداره بشود، و اداره نمیشود؛ بدون زن، اداره نمیشود.» (۱۴۰۱/۱۰/۱۴)

زنان نیمی از جامعه
رهبر انقلاب با اشتغال بانوان و انواع مشارکت‌های اجتماعی زنان موافق هستند: «حالا چه از نوع اشتغال اقتصادی باشد، چه از نوع اشتغالات سیاسی و اجتماعی و فعالیتهای خیرخواهانه و از این قبیل باشد؛ اینها هم خوب است. زن‌ها نصف جامعه‌اند و خیلی خوب است که اگر ما بتوانیم از این نیمِ جامعه در زمینه‌ی این‌گونه مسائل استفاده کنیم.» (۱۳۹۰/۱۰/۱۴) البته شرط همه‌ی فعّالیّتهای اجتماعی و سیاسی و... زنان توجه و رعایت جدی چند نکته است که اسلام روی این نکات حسّاس است:

۱. نقش حیاتِ مادری
نکته‌ اوّل این است که «زن در این مشاغل میتواند حضور پیدا کند، امّا بایستی جوری باشد که از آن مشغله‌ی مهمّ اساسی زنانه، یعنی خانه‌داری و فرزندآوری، محروم نشود. (۱۴۰۲/۱۰/۰۶) «برای خاطر اینکه اگر چنانچه «مادری» نباشد، فرزندآوری نباشد، بارداری و شیردهی نباشد، اصلاً نسل بشر منقرض می شود؛ بنابراین، «مادری» مهم‌ترین نقش در عالم خلقت و در عالم وجود مادّی انسان است.» (۱۴۰۲/۱۰/۰۶) لذا «در مورد مادریِ نقش زن، نقش حقّ حیات است؛ یعنی زن تولیدکننده‌ موجوداتی است که از او به وجود می‌آیند ... او است که حمل میکند، او است که وضع میکند،‌ او است که تغذیه میکند، او است که نگهداری میکند. جان انسانها در مشت مادرها است؛ مادرها به فرزند حقّ حیات دارند. محبّتی که خدای متعال در دل مادر نسبت به فرزند قرار داده، یک چیز بی‌نظیر است؛ یعنی اصلاً هیچ عشقی از این نوع نیست، به این کیفیّت نیست که آن را قرار داده. صاحب حقّ حیات است، بعد ادامه‌ی نسل؛ مادرها مایه‌ی ادامه‌ی نسلند، یعنی نسل بشر با «مادری» است که ادامه پیدا میکند.» (۱۴۰۱/۱۰/۱۴) از طرفی «یک گره‌های ریزی گاهی در خانواده هست که جز با سرانگشت ظریفِ زن باز نخواهد شد. مرد هر چه هم قوی باشد و توانا باشد، نمیتواند بعضی از گره‌ها را باز کند. این گره‌های ظریف و گاهی گره‌های کور، جز با سرانگشت ظریف زن بازشدنی نیست. (۱۴۰۱/۱۰/۱۴)

علّت اهمیت اسلام به نقش زن در داخل خانواده «همین است که زن اگر به خانواده پایبند شد، علاقه نشان داد، به تربیت فرزند اهمیت داد، به بچه‌های خود رسید، آن‌ها را شیر داد، آن‌ها را در آغوش خود بزرگ کرد، برای آن‌ها آذوقه‌های فرهنگی قصص، احکام، حکایت‌های قرآنی، ماجراهای آموزنده فراهم کرد و در هر فرصتی به فرزندان خود مثل غذای جسمانی چشانید، نسل‌ها در آن جامعه، بالنده و رشید خواهند شد. (۱۳۷۵/۱۲/۲۰) پس «بنابراین اولویت با این کاری است که بدیل ندارد؛ تعیّن با این است.» (۱۳۹۰/۱۰/۱۴)

۲. توجه به لغزشگاهی خطرناک
نکته‌ بعدی «مسئله‌ خطر جاذبه‌ی جنسی است؛ خطر جاذبه‌ جنسی! اسلام روی این حسّاس است. اسلام از اینکه محیط و فضا جوری باشد که لغزشگاه جاذبه‌ جنسی ــ که یکی از لغزشگاه‌های بسیار خطرناک است ــ زن را یا مرد را دچار مشکل بکند، ما را پرهیز میدهد؛ باید مراقبت داشت. و حجاب در این زمینه است؛ مسئله‌ی حجاب یکی از چیزهایی است که میتواند در خطر جاذبه‌ی جنسی محدودیّت ایجاد کند.» (۱۴۰۲/۱۰/۰۶) و «اگر این حسّاسیتِ اسلام نسبت به روابط و نوع اختلاط مرد و زن رعایت شود، همه‌ی کارهایی که مردان می توانند در عرصه‌ی اجتماعی انجام دهند، زنان هم -اگر قدرت جسمانی و شوق و فرصتش را داشته باشند- می توانند انجام دهند.» (۱۳۷۵/۱۲/۲۰)

۳. حفظ کرامت زن
نکته‌ آخر اینکه «این کار نباید با کرامت و ارزش معنوی و انسانی زن منافات داشته ‌باشد. نباید زن را تذلیل کنند و او را وادار به تواضع و خضوع نمایند. تکبر از همه انسانها مذموم است، مگر از زنان در مقابل مردان نامحرم! زن باید در مقابل مرد نامحرم متکبّر باشد. «فلا تخضعن بالقول»؛ در حرف‌زدن مقابل مرد نباید حالت خضوع داشته‌باشد. این، برای حفظ کرامت زن است.» (۱۳۷۱/۰۹/۲۵)

فریضه‌ای شرعی و اجتماعی
از سوی دیگر باید دانست که «در بعضی از مشاغل که برای زنان واجب کفائی است، مثل پزشکی. پزشکی زنان واجب است؛ تا حدّی که پزشک زن به قدر کفایت وجود داشته باشد، باید زنها پزشکی بخوانند.» (۱۴۰۲/۱۰/۰۶) بعضی از خانمها خیال میکردند که اگر زن در رشته‌ی زنان درس میخواند، بایستی فقط در زمینه‌ی بیماریهای ویژه‌ی زنان و مسأله‌ی زایمان درس بخواند؛ درحالی که این طور نیست و خانمها موظفند که انواع و اقسام رشته‌های تخصصی پزشکی - مثل قلب و داخلی و اعصاب و... - را دنبال کنند... آن کسانی که بتوانند، حقیقتاً امروز از آن روزهایی است که کسب علم فریضه‌ی شرعی است؛ علاوه بر این که فریضه‌ی اجتماعی هم است. (۱۳۶۸/۱۰/۲۶) «همچنین مثلاً معلّمی بانوان یک واجب کفائی است.» (۱۴۰۲/۱۰/۰۶)

البته انجام این فرائض شرعی و اجتماعی گاهی با نقش و وظیفه‌ی اساسی خانوادگی زنان تعارض پیدا می‌کند. در چنین حالتی حل این تعارض توسط مسئولین کشور ضروری است: «حالا ممکن است یک وقتی این واجب کفائی [تعارض پیدا کند] با مسئله‌ی خانه‌داری یا فرزندآوری یا استراحتها و مرخّصی‌هایی که برای یک زن خانه‌دار لازم است یا ساعات کاری که او بتواند کار را انجام بدهد و مثلاً به کار خانه هم برسد؛ اگر چنانچه در این زمینه‌ها تعارضی به وجود آمد، مسئولین کشور هستند که بایستی برای این فکر کنند؛ یعنی آن‌قدر تعداد را افزایش بدهند که اگر چنانچه این معلّم که مثلاً فرض کنید بایستی در هفته پنج روز در مدرسه شرکت کند، مِن ‌باب مثال چهار روز میتواند شرکت کند، خلأ به وجود نیاید؛ معلّم دیگری وجود داشته باشد که آن خلأ را پُر کند؛ همین‌طور مسئله‌ی پزشکی. بنابراین، در مشاغل، در مدیریّتها، در کارهای اساسی، در کارهایی که واجب کفائی برای زنان است، محدودیّتی وجود ندارد و اگر چنانچه تعارضی با کارهای خانگی زنانه به وجود آمد، باید به یک نحوی این را حل کرد که نه این زمین بماند، نه آن.» (۱۴۰۲/۱۰/۰۶)

البتّه به‌صورت کلی این وظایف قابل جمع است: «من می‌شناسم بانوانی را که کارهای اجتماعی سنگین داشتند ــ چه کار دانشگاهی و علمی، چه کارهای غیر علمی ــ چندین فرزند هم بزرگ کردند، تربیت کردند، خیلی هم خوب توانستند این کار را انجام بدهند.» (۱۴۰۲/۱۰/۰۶)

ملاک، شایسته‌سالاری است
همچنین تصدیِ مسئولیت‌های اجتماعی و سیاسی براساس «معیار» است و ملاک اینجا جنسیت نیست: «در مدیریّتهای گوناگون، مشاغل گوناگون اجتماعی و دولتی، حضور زنان هیچ محدودیّتی ندارد... اینجا ملاک، شایسته‌سالاری است. یک جا هست که یک بانوی باسواد مجرّب کارآمد مثلاً برای وزارت بهتر از این مردی است که در این زمینه نامزد وزارت شده؛ این زن باید وزیر بشود. در مورد نمایندگی مجلس هم همین‌جور است.» (۱۴۰۲/۱۰/۰۶) البته این به معنای این نیست که به تعداد زنان در این مناصب افتخار کنیم و به رخ دنیا بکشیم: «اینکه ما به این افتخار بکنیم که ببینید، ما این تعداد خانمِ مسئولِ در بخشهای اجرایی داریم، این غلط است. اگر ما افتخار کنیم که این تعداد خانم روشنفکر، خانم تحصیلکرده داریم، این خوب است، این جا دارد ... امّا افتخار به اینکه ما این تعداد وزیر زن، این تعداد نماینده‌ی زن، این تعداد معاونِ بخشهای مختلفِ زن، این تعداد رئیس مؤسّساتِ تجاری زن داریم، افتخار به این غلط است؛ این انفعال در مقابل آنها [گفتمان غربی] است.» (۱۳۹۲/۰۲/۲۱)

حرکت آفرینی در میدان سیاست
نکته‌ پایانی اینکه همان‌گونه که «حضور زنان در مبارزات عمومی و سیاسی، یک نقش چند گانه داشت. مرد یک نفر بود و خودش می آمد در مبارزات یا در اجتماعات و راهپیمایی ها شرکت میکرد. همین و بس! اما وقتی زنِ خانه، خود را در مبارزه سهیم می دانست و وارد میدان میشد، در واقع خانه‌ای را که در آن، مرد و زن و فرزندان هستند، به صحنه می آورد و خانواده‌ای را در میدانِ مبارزه حاضر میکرد. در جنگ نیز همین طور بود.» (۱۳۷۵/۰۶/۲۸) میدان انتخابات نیز یکی از عرصه‌های اثرگذاری زنان در جامعه است که می‌توانند نقش مهمی در آگاهی‌بخشی و مشارکت اقشار گوناگون مردم داشته باشند: «شما بانوان و خانمهای عزیز میتوانید نقش ایفا کنید. مهم‌ترین نقش شما هم در داخل خانه است؛ مادرها میتوانند نقش ایفا کنند، وادار کنند فرزندان را و همسر را برای اینکه در زمینه‌ی انتخابات فعّال باشند و درست تحقیق کنند. زنها در برخی از مسائلِ شناختِ اشخاص و راهبردها و جریانها، دقیق‌تر و ظریف‌تر از مردها نگاه میکنند و نقاطی را پیدا میکنند؛ [لذا] در شناخت نامزدهای انتخاباتی، در حضور در پای صندوقها، هم در داخل خانه و هم در خارج خانه میتوانید نقش ایفا کنید.»(۱۴۰۲/۱۰/۰۶)"
politics,"به گزارش ایرنا ، ""سکینه سادات پاد"" در ادامه سفر استانی به یزد سه‌شنبه شب در نشست هم‌اندیشی با وکلای دادگستری افزود: نقش وکلا در عرصه‌های مختلف اجتماعی و کمک به نظام و دولت در اجرای مقررات موثر است و باید این روند ادامه یابد.
وی با قدردانی از مجموعه وکلای دادگستری یزد ادامه داد: باید مسائل جامعه هدف بیش از گذشته توسط حاکمیت مورد بررسی و دقت نظر قرار گیرد که هرچند متناسب با همه زحماتی که تاکنون توسط وکلا در کشور انجام شده این حق به خوبی ادا نشده است.
این مسئول بیان کرد: مسائل مختلف کانون وکلا را در کشور درک می‌کنیم و در این خصوص باید منصفانه بیش از گذشته به فعالان این عرصه مهم که برای استیفای حقوق مردم و شهروندان در تلاش هستند رسالت خود را جدی انجام دهیم.
پاد گفت: هرچند در خصوص کانون وکلا بعضا برخی کوتاهی‌ها وجود داشته ولی باید همواره قدردان این جامعه باشیم تا نقش خود را در راستای خدمت به مردم و کشور بیش از گذشته انجام دهند و در این اتباط همه در کنار هم تلاش داشته باشیم.
Play
% buffered
-01:01
Mute
Settings
PIP
Enter fullscreen
Download
همچنین رییس کانون وکلای دادگستری یزد گفت: توجه جدی دولت به استقلال کانون وکلا جزو مطالبات مهمی است که باید بیش از گذشته در کشور برای تحقق آن در عمل اقدام شود که انجام آن نقش مهمی در اجرایی شدن اهداف این مجموعه دارد.
"" محمد حسین جعفری "" افزود: تعیین روزی به عنوان وکیل مدافع در تقویم رسمی کشور همانند نامگذاری سایر روزها جزو مطالبات مهم دیگری است که امید می رود دولت سیزدهم و مسوولان برای اجرایی شدن در کشور بیش از گذشته اقدام کنند.
تعدادی از وکلای دادگستری یزد در ادامه این نشست به طرح دیدگاه‌های خود و مطالبات در مباحث مختلف پرداختند.
دستیار رییس جمهور در پیگیری حقوق و آزادی‌های اجتماعی در سفر ۲ روزه به یزد دیدارهایی با خانواده‌های شهدا، بانوان و اقلیت های زرتشتی و یهودی داشت و در شورای مسکن استان شرکت کرد."
politics,"اسماعیل کوثری در گفت‌وگو با خبرنگار پارلمانی ایرنا، با اشاره به فرمایشات رهبر معظم انقلاب در دیدار با مردم قم گفت: همانطور که رهبر معظم انقلاب اشاره داشتند مسئولان باید در میان مردم حضور داشته باشند.
وی با اشاره به حضور رئیس‌جمهور در بین مردم، افزود: کسانی که دیدارهای مردمی آقای رئیسی را «پوپولیستی» می‌نامند و آن را به تمسخر می‌گیرند به خاطر این است که بین مردم جایگاهی ندارند و خودشان هم به خوبی این مسأله را می‌دانند و این گونه رفتار می کنند.
نماینده مردم تهران در مجلس اظهار کرد: این افراد همواره نگاهشان به مردم یک نگاه از بالا به پایین است و البته مردم هم این افراد را قبول ندارند.
کوثری خاطرنشان کرد: انقلاب از زمانی که کار خود را شروع کرد همواره امام خمینی (ره) بر این نکته تأکید داشتند که همه کاره در این انقلاب مردم هستند و ما خدمتگزار مردم هستیم.
وی تاکید کرد: اینکه رهبر معظم انقلاب به بحث حضور در میان مردم اشاره داشتند و اقدام کسانی که این حرکت‌ها را «پوپولیستی» می‌دانند را مورد انتقاد قرار دادند به این خاطر بود که به مردم این پیام را منتقل کنند که کسانی که حضور در بین مردم را پوپولیستی می دانند قصد ایجاد انحراف در این اقدام مثبت را دارند.
نماینده مردم تهران در مجلس با بیان اینکه انقلاب اسلامی دو عامل اصلی دارد یکی رهبری و دیگری مردم هستند، اگر این دو عامل نباشند قطعا نظام ضربه می‌خورد و آسیب می‌بیند و حتی ناامنی در کشور ایجاد می شود، تاکید کرد: در طول ۴۵ سال گذشته همواره ارتباط تنگاتنگی بین رهبری و مردم وجود داشته و تلاش کسانی هم که سعی داشته‌اند بین رهبری و مردم فاصله و جدایی بیاندازند به نتیجه‌ای نرسیده‌ است.
کوثری خاطرنشان کرد: آنچه که امروز از آقای رئیسی می‌بینیم حقیقتا همان چیزی هست که انقلاب و مردم انتظارش را دارند و به همین خاطر است که ما شاهد استقبال‌های گرم و البته بجای مردم از آقای رئیسی هستیم و مردم آگاهانه و همانطور که گفتم بجا این کار را انجام می‌دهند.
وی افزود: کسانی که حضور آقای رئیسی در میان مردم را مسخره می‌کنند خودشان از مردم فراری هستند و به خاطر تخلفاتی که مرتکب شده‌اند از حضور در میان مردم وحشت دارند.
نماینده مردم تهران در مجلس با بیان اینکه حضور آقای رئیسی در میان مردم کار بسیار درستی است و پایه و اساس انقلاب ما که انقلاب اسلامی است بر مبنای ارتباط تنگاتنگ و نشست مستمر مسئولان با پایین‌ترین طبقات جامعه است، گفت: مقام معظم رهبری به خوبی این حضور در میان مردم را تبیین کردند و ما نیز باید به تبع این موضوع ارتباط تنگاتنگی با مردم داشته باشیم و این ارتباط در حد حرف نباشد و به آن عمل کنیم.
به گزارش ایرنا، رهبر معظم انقلاب اسلامی روز گذشته در سالروز قیام تاریخی مردم قم در ۱۹ دی ۱۳۵۶ در دیدار هزاران نفر از مردم این شهر، با انتقاد از کسانی‌که حضور رئیس جمهور در میان مردم را «پوپولیسم» می‌خوانند، گفتند: مردم‌داری نقطه اصلی سیاست‌های نظام است؛ البته کیفیت کار کردن با توده‌های مردم هنر بزرگی است که باید در آن تأمل و تعمق کرد.
رهبر انقلاب، «جهت‌دهی دقیق» و «توان‌بخشی معرفتی» را دو لازمه کشاندن مردم به میدان مبارزه و ایستادگی برشمردند و گفتند: هدف از دعوت مردم به حضور، حاکمیت اسلامی، عزت اسلامی، صلاح کامل و اعتلای ملت و مقابله با استکبار است.
ایشان معرفت‌افزایی مردم را وظیفه اندیشمندان، استادان، روشنفکران، طلاب و دیگر قشرهای موثر در افکار عمومی خواندند و گفتند: آمریکایی‌ها با ساده‌اندیشی و محاسبات غلط به همراه دلبستگانشان بعد از ۴۵ سال همچنان در حال توجیه چهره‌ رژیم منحوس و وابسته‌ای هستند که در ۲۲ بهمن ۵۷ با لگد ملت از این خاک پاک به بیرون رانده شد."
politics,"«مجتبی شاکری» در گفت‌وگو با خبرنگار حوزه احزاب ایرنا، درباره تعیین راهبرد جبهه تحول خواهان انقلابی در انتخابات خبرگان رهبری، گفت: ما با استفاده از جایگاهی که جامعه مدرسین و بزرگان در این قضایا دارند، نظر آنها را صائب می‌دانیم و البته هنوز جمع‌بندی‌مان را در مورد خبرگان اعلام نکرده‌ایم اما نظر آنها را به عنوان کسانی که علما و بزرگان می‌شناسند، ملاک قرار می‌دهیم.
وی درباره نشست احزاب با رئیس‌جمهور نیز، افزود: متانتی که در پاسخگویی رئیس جمهور نسبت به مسائل وجود داشت برای همه آرامش‌بخش بود، هر چند برخی از احزاب عصبانیت‌شان بالا می‌گرفت و جلسه را از حالت عادی خارج می‌کرد اما در مجموع فضا، فضای گفت‌وگو، تعامل و گفتن و شنیدن بود.
عضو شورای ائتلاف نیروهای انقلاب در واکنش به مواضع برخی فعالان سیاسی درباره پیش ثبت نام انتخابات مجلس دوازدهم که مدعی می شدند فضا را برای رقابتی شدن انتخابات محدود کرد، اظهار کرد: به اعتقاد من اجرای پیش‌ثبت‌نام‌هایی که در قضایای انتخابات صورت گرفت کاری مدبرانه، قانونی و همچنین اجرای مصوبه مجلس بود و تایید شورای نگهبان را نیز داشت و مختص سلیقه‌ خاصی هم نبود.
شاکری افزود: با توجه به اینکه ۵۰ هزار نفر برای انتخابات ثبت‌نام کرده‌اند اظهار اینکه ما غافلگیر شدیم برای همه بسیار عجیب بود، برخی در نشست احزاب با رئیس جمهور اظهار می‌کردند که ما غافلگیر شدیم و جمع‌بندی نداشتیم که برویم و ثبت‌نام کنیم اما سخن آنها پذیرفتنی نیست.
وی با طرح این سوال که چگونه است که ۵۰ هزار نفر ثبت‌نام کرده‌اند، اما شما که هر روز اخبار، تیترها و مسائل مهم را رصد می‌کنید غافلگیر شده‌اید؟ گفت: حرف‌هایی که بیان می‌شود فقط یک بهانه است. فرصتی هم که دستگاه‌های اجرایی و نظارتی در این قضایا برای بررسی وضعیت ثبت‌نام شدگان داشتند آرامشی را به جامعه بخشید.
عضو جبهه تحول خواهان انقلابی افزود: در دوره‌های قبل که این قانون وجود نداشت افراد بی‌ربط و ولنگاری که جنس آنها، جنس انتخابات نبود برای تمسخر پدیده انتخابات، ثبت نام و از ایستادن‌ خود در صف‌ عکس می‌گرفتند، اما این دوره از ثبت‌نام‌ها بسیار منظم و سنجیده و به‌دور از تنش‌ بود.
شاکری اظهار کرد: بر اساس نتایج اعلام شده بیش از ۱۱ هزار نفر توسط هیأت‌ مرکزی نظارت بر انتخابات و هیأت‌های نظارت استانی تایید صلاحیت شدند و این آمار نشان می‌دهد فعالان سیاسی می‌توانند با حضور در انتخابات صندلی را از رقبا به سمت خودشان جذب کنند. این رفتار خوبی است و کشورهای دیگر حتی بسیار پایین‌تر از این با هم رقابت می‌کنند.
وی گفت: بنابراین به نظر می‌رسد هرچه پیش می‌رویم با قانونی کردن رفتارهایمان میدان را باز می‌کنیم برای اینکه رقابت بدون کمترین تنشی صورت بگیرد، مشارکت بالا برود و شرایط امنیت و سلامت انتخابات نیز تامین شود."
politics,"به گزارش خبرنگار معارف ایرنا حجت الاسلام حمید شهریاری امروز چهارشنبه ۲۰دی در نشست خبری همایش «طوفان الاقصی و بیداری وجدان بشری» گفت: امروز در حال تغییر به سمت نظم نوین جهانی هستیم که آگاهی مردم مستضعف نسبت به مسائل جهان یکی از شاخص‌های آن است.
وی افزود: توده های مردم دروغ و تزویر را از حقیقت تشخیص داده و در میدان حضور پیدا کرده اند. اگر زمانی نظم نوین جهانی به معنای چپاول جهان توسط ابرقدرت ها و مستکبران بود امروز این نقشه بر همگان آشکار شده است.
حضور ملت های جهان و خبرنگاران در عرصه غزه موجب شده امروز شاهد کلید خوردن عملی نظم نوین جهانی باشیم که این نظم را انقلاب اسلامی از ایران آغاز کرد و اکنون شاهد آن در کشورهایی مثل یمن و لبنان و فلسطین هستیم
وی گفت: شهادت بیش از صد خبرنگار در غزه نشان داد که نمی توانند از مخابره حقایق در جهان جلوگیری کنند. شهادت کودکان و زنان و انسان های بی پناه و غیرنظامی امضایی بر جنایاتی است که استکبار جهانی به دنبال آن است.
شهریاری افزود: حضور ملت های جهان و خبرنگاران در عرصه غزه موجب شده امروز شاهد کلید خوردن عملی نظم نوین جهانی باشیم که این نظم را انقلاب اسلامی از ایران آغاز کرد و اکنون شاهد آن در کشورهایی مثل یمن و لبنان و فلسطین هستیم.
دبیرکل مجمع جهانی تقریب مذاهب اسلامی گفت: در این پیچ تاریخی و قله صعود مستضعفان علمای اسلام وظیفه خود دانستند تا پیامی را از ناحیه علما و مراجع و نخبگان جهان اسلام به مردم مخابره کنند. امروز شاهد این هستیم که علاوه بر توده مردم که در صحنه تظاهرات خیابانی در نقاط مختلف جهان حاضر شده اند فریادشان علیه رژیم صهیونیستی به آسمان است و علمای اسلام با صدور فتوا و بیانیه این جنایت ها را محکوم کرده و مطالبات جهان اسلام را مطرح کنند.
وی افزود: مردم فلسطین تاکنون با رژیم صهیونسیتی مقابله کرده اند. یک روز با سنگ و حالا با موشک. امروز صدای علما در کنفرانس بیداری اسلامی بلند بود و امروز در همایش های سراسر جهان صدای ملت ها بلند است.
وی با اشاره به برگزاری همایش طوفان الاقصی و بیداری وجدان بشری در یکشنبه ۲۴ دی ماه گفت: همزمان با برگزاری همایش طوفان الاقصی سایر کشورها نیز همایش های نخبگانی برگزار می کنند تا صدای ملت فلسطین را به جهانیان برسانند. امروز بر دولت های اسلامی واجب است قطع رابطه با رژیم صهیونسیتی و همچنین از مردم فلسطین به ویژه افرادی که در محاصره قرار گرفته و از آب و مواد غذایی محروم شده اند.
شهریاری گفت: سازمان های بین المللی به ویژه سازمان ملل و شورای حقوق بشر نتوانستند وظایفی را که بعد از جنگ جهانی دوم به عهده گرفتند انجام دهند و نمره مردودی گرفتند. آن ها به جای برقراری صلح نتوانستند از جنایت های رژیم صهیونیستی  جلوگیری کنند.
خواستار توقف بدون قید و شرط جنگ هستیم
وی ادامه داد: در این همایش به دنبال توقف بدون قید و شرط جنگ هستیم و اخطار می کنیم به کسانی که به جنگ دامن می زنند و هشدار می دهیم مواظب باشید جنگ جدیدی را رقم نزنید. مراقب باشید دامن جنگ شما ممکن است دنیا را دچار گسست دوباره بعد از جنگ جهانی کند. امیدواریم مردم آزاده جهان در صحنه حضور داشته باشند و تشکر می کنیم از مردم و علمایی که در تظاهرات شرکت کردند و بیانیه دادند و تشکر می کنیم از کسانی که کالاهای صهیونیستی را تحریم کردند.
شهریاری تاکید کرد: از مقاومت یمن هم تشکر می کنیم که اجازه ندادند تسلیحات به رژیم صهیونیستی برسد و تشکر می کنیم از عراق که اظهار همدردی می کنند و به جبهه مقاومت کمک می کنند.
اسرائیل درصدد کوچ اجباری مجدد مردم غزه است
این استاد حوزه افزود: اسرائیل درصدد کوچ اجباری مجدد مردم غزه است و طبق دستور قرآن با این ظالمان مبارزه می کنیم.این همایش با حضور بیش از صد تن از علمای برجسته جهان اسلام به جهاد تبیین خواهیم پرداخت. در این سه ماه متونی از مطالب و همایش های وبیناری، تهیه شده و کتاب طوفان الاقصی و فقه المقاومت و همچنین گزارش فعالیت های ۵۰ وبینار با شرکت نمایندگانی از ۴۰ کشور، جلسات تبیین در حوزه فلسطین در فضای مجازی و بیانیه های علما با حضور آیت الله سیدابراهیم رئیسی رییس جمهور رونمایی خواهد شد.
Play
% buffered
00:43
Mute
Settings
PIP
Enter fullscreen
Download
شهریاری از برگزاری همایش طوفان الاقصی و بیداری وجدان بشری در یکشنبه 24 دی در هتل استقلال خبر داد و گفت: در این همایش بیش از صد تن از اندیشمندان و نخبگان جهان اسلام حضور خواهند داشت و همزمان با برگزاری این همایش در ایران، علمای سایر کشورها مانند ترکیه، تونس و موریتانی ظرفیت های خود را برای تبیین مقاومت و اصول و چارچوب های آن به میدان می آورند.
وی تاکید کرد: قطع رابطه سیاسی با رژیم غاصب صهیونیستی بر دولت های اسلامی الزام آور است و لازم است که دولت ها از مردم فلسطین حمایت کنند، به ویژه از افرادی که در محاصره قرار گرفته و از بدیهی ترین حقوق خود محروم شده اند. 
امکان ارسال کمک های مردمی به غزه وجود ندارد
شهریاری در پاسخ به ایرنا درباره میزان کمک های مردمی به مردم مظلوم فلسطین و غزه گفت: مجمع تقریب با راه اندازی سامانه آی محسن تلاش کرده تا امکان معرفی پویش های جدید را برای مردم و موسسات حامی فلسطین ایجاد کند و مردم هم مشارکت می کنند. البته نهادهای فعال در حوزه فلسطین نیز درحال جمع آوری کمک های مردمی هستند. فعلا نوار غزه در محاصره است و اجازه ارسال هیچگونه کمک های مردمی را به داخل غزه نمی دهند و حتی برخی از کشتی هایی که آماده شد و به غزه عزیمت کردند، پشت مرزهای فلسطین هستند و این یکی از جنایات رژیم صهیونیستی است که شاهد آن هستیم.
وی افزود: کمک های فراوانی از سراسر جهان در حال ارسال هست ولی چون راه بسته است امکان ارسال آن به داخل فلسطین وجود ندارد. هدف رژیم غاصب صهیونیستی این است که با فشارهای مضاعف مردم را به کوچ مجبور کند و ظلم هایی را که در 72 سال در فلسطین انجام داده بودند تا مردم را وادار به کوچ از سرزمین های خود کنند، جزو برنامه های این رژیم است و برای عملیاتی کردن این برنامه از ورود آب و غذا و حتی اقلام پزشکی جلوگیری می شود و فقط به صورت محدود در چند روز برخی امور بسیار جزیی وارد شد ولی امکان ارسال کمک به داخل فلسطین وجود ندارد. 
ضربه اقتصادی طوفان الاقصی به رژیم صهیونیستی
دبیرکل مجمع تقریب مذاهب افزود: پیش بینی اقتصاددان های کشورهای مختلف انجام دادند این است که اگر امروز جنگ به پایان برسد، دو سال طول خواهد کشید تا این رژیم غاصب به نقطه پیش از طوفان الاقصی در حوزه اقتصادی برسد و معادلات اقتصادی به اندازه ای به این رژیم ضربه زده است که دو سال طول خواهد کشید، این نشان دهنده توفیقی است که با حمایت و همکاری همه مردم دنیا در مقابل این ظلم قیام کردند، محقق شده است.
وی افزود: علمای اسلام در تحقق این دستاورد نقش کلیدی داشتند. چون عمده تحریم ها توسط علما صورت گرفته نه توسط دولت ها. این علمای اسلام بودند که فتوا صادر کردند به حرمت حمایت اقتصادی به هر شکل از رژیم غاصب و این نشان می دهد که تا چه حد علما می توانند با حضور و تبیین خود در صحنه و با راهبری خود به وسیله فتاوا و بیانیه ها مردم را به سمتی که پیروزی نهایی از آن مستضعفان باشد، راهنمایی کنند. 
سخنان دبیرکل مجمع جهانی تقریب مذاهب اسلامی را اینجا بشنوید.
اخبار و فیلم های مربوط به وبینارهای برگزار شده از سوی مجمع جهانی تقریب مذاهب اسلامی را اینجا ببینید.
Play
% buffered
00:43
Mute
Settings
PIP
Enter fullscreen
Download
گروه‌های مقاومت فلسطین در ۱۵ مهر برابر با هفتم اکتبر ۲۰۲۳، عملیات غافلگیرکننده‌ای با نام «طوفان الاقصی» را از غزه در جنوب فلسطین علیه مواضع رژیم اسرائیل آغاز کردند که پس از ۴۵ روز نبرد و درگیری، سوم آذر برابر با ۲۴ نوامبر ۲۰۲۳، میان رژیم صهیونیستی و حماس آتش بس موقت چهار روزه یا همان وقفه برای تبادل اسرا میان حماس و اسرائیل برقرار شد. 
این وقفه در جنگ، هفت روز ادامه یافت و صبح جمعه ۱۰ آذر برابر با اول دسامبر، آتش‌بس موقت به پایان رسید و رژیم اسرائیل حملات علیه غزه را از سرگرفت. این رژیم برای تلافی حملات غافلگیرکننده‌ «طوفان الاقصی» و جبران شکست خود و توقف عملیات مقاومت، تمام گذرگاه‌های نوار غزه را بسته و در حال بمباران این منطقه است.
وزارت بهداشت غزه اعلام کرده است که در نود و چهارمین روز جنگ اسرائیل، آمار شهدای این جنگ به ۲۳ هزار و ۸۴ نفر و تعداد مجروحان به ۵۸ هزار و ۹۲۶ نفر مجروح رسیده است."
politics,"به گزارش خبرنگار فرهنگی ایرنا، «محمدمهدی اسماعیلی» پس از نشست هیات دولت در جمع خبرنگاران همچنین اظهار داشت: دیروز جشنواره موسیقی نواحی را داشتیم؛ این جشنواره در ۵ منطقه برگزار شد و دیشب اختتامیه آن در تالار رودکی بود، در این مراسم به هنرمندان برجسته که عمدتا هنرمندان محلی و منطقه ای بودند نشان درجه یک هنر را اعطا کردیم، تسهیلات ماهیانه و بیمه درمانی کامل مشمول آنها می‌شود، سال هاست که این کار آغاز شده ولی برای فرهنگ سازی آن را برجسته کردیم.
وی افزود: دیروز جشنواره فیلم فجر بحث انتخاب آثار را پشت سر گذاشت و به کمیته داوری ارسال شد، این جشنواره با شکوه ویژه ای شروع شده است و در بخش داخلی با گونه های مختلفی همچون فیلم کمدی، اجتماعی، پلیسی، دفاع مقدس، اربعین و جبهه مقاومت حضور دارند.
وی گفت: اتفاق مهم، رویش نسل جدید در سینماست که ۱۰ کارگردان و تهیه کننده فیلم اولی داریم، نگاه مناسب به شهرستان ها داریم. ۳۵ درصد کارها تولیدش در شهرستان ها بوده است. ۸ کارگردان خانم در این دوره هستند، دیروز نتایج اعلام شد و جشن بزرگ ملی سینمای ایران در دهه فجر در دید مخاطبان قرار می گیرد.
عبور جامعه هنری از کج اندیشان مزدور 
وی افزود: جا دارد از حضور هنرمندان در موضوع دفاع از بحث شهدای کرمان تشکر کنم. یک انسجام ملی را شاهد بودیم. از اهالی فرهنگ و هنر که پا به پای همه اقشار و گروه ها به محکوم کردن تروریسم و افشا شدن چهره واقعی جبهه صهیونیستی، غربی و ضد اسلامی که بر علیه کشور ما است در این موضوع حساسیت نشان دادند، تشکر می کنم. 
اسماعیلی گفت: امروز دست های آلوده ای که از سال گذشته در فتنه ۱۴۰۱ علیه جمهوری اسلامی توطئه می کردند از فاجعه خونین کرمان بیرون آمده است و نشان می دهد که ما با چه دشمنان خونریزی روبه رو هستیم. جامعه هنری ما به خوبی خودش را نشان داد و با برخی از افراد کج اندیش وابسته مزدوری که کاری جز نمک پاشیدن بر زخم مردم ندارند از آنها تبری جست و فاصله گذاری کرد که جای تشکر دارد و من به طور ویژه از آنها تقدیر می کنم.
خبر نادرستی از من درج شده است 
وزیر فرهنگ و ارشاد اسلامی همچنین در پاسخ به سوال خبرنگاری درباره انتشار این اظهار نظر که «یک میلیون نفر از خارج کشور برای دیدن کنسرت ها به کشور آمدند» گفت: خبر نادرستی درج شده بود که همکاران من، صوت آن جلسه را منتشر کردند. این هم خبر جدیدی نبود. در یک جلسه پرسش و پاسخ با اهالی فرهنگ و هنر زنجان به تغییر سیاست‌گذاری ها اشاره کردم و گفتم که در نوروز ۱۴۰۱ در فاصله اسفند تا فروردین طبق آمارهای رسمی کشور که وجود دارد و نهادهای غیر از وزارت فرهنگ آن را اعلام کرده بودند مجموعا ۴۰۰ هزار نفر از هموطنان ما برای حضور در اجراهای صحنه‌ای خارج از کشور در ترکیه، آذربایجان، گرجستان، ارمنستان و دوبی رفته بودند. 
وی افزود: اشاره کردم که ما این ریل را تغییر دادیم و این تغییر ریل باعث شد از اسفند تا فروردین سال ۱۴۰۲ بیش از یک میلیون نفر از ایرانیان در اجراهای صحنه‌ای حضور پیدا کردند. برگزاری با همه استانداردهای یک جشنواره هنری سالم که  کمترین خدشه‌ای به قانون وارد نشود. من این را به عنوان تغییر سیاست اعلام کردم. 
از برخی واکنش‌ها تعجب می‌کنیم که به این سرعت جمع ریاضی می‌بندند
اسماعیلی تصریح کرد: البته از برخی واکنش‌ها تعجب می‌کنیم که به این سرعت جمع ریاضی می‌بندند. روشن است و چیز جدیدی نبود. این که چند پرواز آمده و چند پرواز برگشته است را به حساب این می‌گذارم که در حوزه فرهنگ و هنر این روزها نشاط و رونق هست و دوست دارند به انحای مختلف این نشاط و سرور را نشان دهند. از این حیث باید تشکر کرد.
وی گفت: واقعیت روشن است و چیز جدیدی نبود. یک جلسه پرسش و پاسخ بود و امروز این رونق در سینما، تئاتر و موسیقی و در زیرساخت‌ها مشخص است.   
آماده بهره برداری از مجموعه بزرگی در یزد هستیم
وزیر فرهنگ و ارشاد اسلامی اظهار داشت: ما آماده می‌شویم از زیباترین و بی‌نظیرترین مجموعه فرهنگی و هنری که آماده است، در روزهای آینده بهره‌برداری کنیم. بعد از مجموعه کرمان مجموعه ای بی نظیر در دوره خود بود. 
وی گفت: مجموعه یزد آماده بهره‌برداری می‌شود که از همه حیث با آخرین فناوری‌ها در حوزه سالن، موسیقی و تئاتر در اختیار مردم قرار می‌گیرد. بخش مهمی را هم آماده کردیم. دولت مردمی زیرساخت ها را اتقا می‌دهد.
اسماعیلی خاطرنشان کرد: مجموعه یزد را با ۶۹ درصد پیشرفت بعد از ۱۵ سال تحویل گرفتیم. در کمتر از یک سال و نیم از آغاز ۱۴۰۱ تا به امروز با دو برابر بودجه‌ای که تا آن روز هزینه شده بود، مجموعه یزد آماده بهره‌برداری است.   
وی خاطرنشان کرد: مجموعه اراک و دیگر مجموعه‌ها هم آماده شده و اجراها در آنها اتفاق می‌افتد. حضور مردم در بهترین مکان‌ها اتفاق می‌افتد. ما خوشحالیم که این رونق پرشور به حوزه فرهنگ و هنر برگشته است و مردم و اهالی فرهنگ و هنر از این موضوع راضی هستند. دوستانی هم که به هر حال این شادی مردم خیلی به مذاقشان خوش نمی‌آید یک ذره تحمل کنند. به هر حال می‌گذرد. 
توافقات در خصوص پروازهای حج در ساعت‌های آینده
وزیر فرهنگ و ارشاد اسلامی همچنین در خصوص پروازهای حج و عدم اطلاع رسانی درباره این پروازها  به خبرنگاران گفت: هفته پیش این را اعلام کردم. هم از آقای بذرپاش و هم به طور ویژه از آقای امیر عبدالهیان تشکر می‌کنم. همه دوستان پیگیرند. روز یکشنبه رئیس سازمان حج را عازم عربستان کردم و پیش از این جلسه (گفت و گو با خبرنگاران) در تماس بودم که آخرین نتیجه آن را بگیرم که اعلام می‌شود و مسائل را حل می‌کنند. 
وی افزود: این مساله فنی بین دو مجموعه هواپیمایی بوده است  و این ناهماهنگی که بین مجموعه‌های پروازی شد پروازها را دچار تاخیر کرد. امیدواریم با توافقاتی که در ساعت‌ها و روزهای آینده و بسیار نزدیک انجام می شود بتوانیم این موضوع را پشت سر بگذاریم.
جشنواره فجر مال همه است
اسماعیلی درباره جشن بزرگ سینمای ایران در جشنواره فجر گفت: این رویداد برای همه مردم و هنرمندان است و از همه دعوت می‌کنم در این جشن شرکت کنند.
واکنش وزیر فرهنگ به شایعه گرانی بلیت سینماها
وزیر فرهنگ و ارشاد اسلامی همچنین درباره  شایعه گرانی بلیط سینماها گفت: بلیط سینماها دارد شناور می‌شود و ما روزهای نیم بها بودن قیمت بلیط سینما را دو  روز دوشنبه و سه‌شنبه کردیم.
تابلوی لاتین ورودی شهرها، باید فارسی بشوند
اسماعیلی همچنین درباره تابلوی لاتین ورودی شهرها گفت: این، کاملا حالت نمایشی دارد. کلمه شهر با لاتین برجسته شده است. ما مشکلی نداریم. این را فارسی بنویسند با فونت کوچکتر 70 به 30؛ می توانند انگلیسی یا لاتین آن را بنویسند اما اصل فارسی است و اعلام کردیم.
وی افزود: از وزیر کشور هم تشکر می‌کنم و وزارت کشور پای کار آمده و شهرداران ملزم شده‌اند که این اتفاق در اسرع وقت رخ دهد. 
کار جناحی توسط مسئولان دولتی برای انتخابات مذموم است  
وی همچنین در پاسخ به سوالی در خصوص گزارش‌هایی مبنی بر تخلف انتخاباتی توسط مدیران گفت: هر کسی در جایگاه‌های دولتی و در فضای انتخاباتی شرکت کند از دو حیث قابل بررسی است؛ وقتی مجموعه مردمی برای تشویق مردم کار می‌کند که اصلا تکلیف ماست و هر جا می‌رویم در مورد انتخابات صحبت می‌کنیم. ولی وقتی مدیری کار جناحی یا سیاسی می‌کند مذموم و خلاف قانون است.
وی افزود: اگر چنین اتفاقی افتاده باشد که به من هم گزارش رسیده و دادم بررسی کنم که ببینم موضوع چیست که آیا این جلسه انتخاباتی برای حمایت از فرد یا فهرست خاصی بوده یا خیر. اگر چنین چیزی باشد تخلف است و موضع دولت روشن است و دولت در موضوع انتخابات و مشی دولت در موضوع انتخابات دعوت و تسهیل یک مشارکت حداکثری است."
politics,"به گزارش خبرنگار پارلمانی ایرنا، فهمی الزعاریر در پنجمین نشست اضطراری کمیته دائمی فلسطین اتحادیه مجالس کشورهای عضو سازمان همکاری اسلامی (PUIC) و نخستین نشست کمیته فلسطین مجمع مجالس آسیایی (APA) که امروز - ۲۰ دی ماه - که به میزبانی تهران در حال برگزاری است، اظهار داشت: تا امروز ۹۶ روز از تجاوز رژیم صهیونیستی به سرزمین های مردم فلسطین و حمله به غزه می گذرد. در این مدت چند تُن مواد منفجره روی مردم ریخته شده و همچنان تجاوز اسراییلی ها در کرانه باختری ‌و قدس ادامه دارد.
وی افزود: این جنایات باعث مفقودالاثری بیش از ۸ هزار نفر، ویران شدن ۶۵ هزار خانه، نابودی واحدهای مسکونی زیادی و زخمی های زیاد و قطع شدن دست و پاهای مردم شده است. همچنین مساجد، کلیساها و زیرساخت‌ها نابود شده و تقریبا یک میلیون و ۹۰۰ هزار نفر از غزه مجبور به کوچ شدند.
نایب رئیس مجلس ملی فلسطین با بیان اینکه در این زمان باید در محافل بین المللی از غزه مظلوم و مردم فلسطین در برابر جنایت صهیونیست ها حمایت کرد، گفت: رژیم صهیونیستی بر خلاف مصوبات امت اسلامی، همچنان سبب کشتار مردم بی دفاع می شود و می خواهد مردم فلسطین را از بین ببرد.
الزعاریر بیان داشت: در این فرصت باید برای توقف جنگ اقدامی لازم را انجام داد و کمیته های حقوقی در این خصوص فعال شوند. به ویژه اینکه اموال و سرزمین ها از مردم فلسطین گرفته شده است.
وی تصریح کرد: آنها می خواهند بین گروه های فلسطینی تفرقه ایجاد کنند و تفرقه سبب جدایی کشورهای مسلمان از یکدیگر شود. در حالی که ملت بزرگ ما همچنان فداکاری خواهد کرد و از این موضوع دست نخواهد کشید و دولت مستقل قدس و حکومت فلسطین دیر یا زود تشکیل می شود.
اقدامات برای حل بحران فلسطین عملی باشد
ابراهیم بوغالی رئیس مجلس الجزایر نیز در این نشست گفت: اعضای اتحادیه مجالس اسلامی باید گفت و گوهای خود را افزایش دهند تا به سمت صلح پایدار در منطقه حرکت کنیم. البته اقدامات ما برای حل بحران فلسطین باید به صورت عملی انجام شود تا صلح همیشگی در غزه را شاهد باشیم.
رییس مجلس الجزایر با تاکید بر اینکه باید هر چه سریعتر جنگ در غزه متوقف شود، افزود: از همه آزادی‌خواهان و سیاستمداران جهان می‌خواهیم که اقدامات لازم برای محاکمه رژیم صهیونیستی در دادگاه‌های بین‌المللی انجام دهند.
ابراهیم بوغالی با بیان اینکه رژیم صهیونیستی جنایات خود را علیه مردم بی دفاع غزه و فلسطین ادامه می‌دهد، تصریح کرد: رژیم صهیونیستی موافقتنامه های بین المللی را نقض کرده و مرتکب جنایات می شود که در این زمان باید همه کشورهای مسلمان و جامعه بین الملل علیه جنایت صهیونیست ها اقدامات لازم را انجام دهند.
ملت‌های مسلمان و غیرمسلمان خواهان توقف جنایت‌های رژیم صهیونیستی هستند
قریشی‌ نیاس دبیرکل اتحادیه مجالس کشورهای عضوسازمان همکاری اسلامی نیز گفت: تجاوزات رژیم صهیونیستی به فلسطین و مردم غزه یک جنگ تمام عیار است که سبب کشته شدن زنان، کودکان و دستگیری آنها در سرزمین های پدریشان شده است.
وی افزود: آرمان فلسطین در شرایط سختی قرار دارد و هدف از تجاوز کنونی، آواره کردن ملت فلسطین و کوچ اجباری آن ها است.
دبیرکل اتحادیه مجالس کشورهای اسلامی با بیان اینکه در این شرایط طبق تکلیف شرعی و تاکیدات پیامبر اسلام، کمک به مظلوم وظیفه همه کشورهای اسلامی است، تصریح کرد: کمک به ساکنان غزه یک وظیفه دینی و اخلاقی است و ملت های مسلمان و غیر مسلمان در سراسر جهان خواهان توقف جنایت های انجام شده علیه مردم فلسطین در غزه هستند و امید است تصمیمات سرنوشت ساز در این اجلاس مصوب شود.
به گزارش ایرنا، پنجمین نشست اضطراری کمیته دائمی فلسطین اتحادیه مجالس کشورهای عضو سازمان همکاری اسلامی (PUIC) و نخستین نشست کمیته فلسطین مجمع مجالس آسیایی (APA) با شعار «همکاری پارلمان‌ها برای فلسطین» امروز چهارشنبه (۲۰ دی ماه) در هتل آزادی برگزار شده در دو نوبت صبح و عصر به میزبانی تهران ادامه دارد.
نمایندگان مجالس ۲۶ کشور اسلامی و آسیایی از کشورهای فلسطین، لبنان، بحرین، ترکیه، آذربایجان، ساحل عاج، الجزایر، عمان، چین، موریتانی، اندونزی، عراق، سوریه، عربستان، تاجیکستان، کویت، سنگال، مالی، مالزی، بورکینافاسو، تونس، قطر، مغرب، امارات، پاکستان و چاد در سطح رئیس و نایب رئیس پارلمانی مهمان مجلس شورای اسلامی در این اجلاس هستند.
پیش از آغاز اجلاس، مراسم خوشامد گویی و استقبال از رؤسای هیات ها توسط محمدباقر قالیباف رئیس مجلس شورای اسلامی انجام شد و در ادامه مهمانان حاضر در اجلاس عکس یادگاری گرفتند.
همچنین جمع بندی و تصویب بیانیه‌ پایانی بخش پایانی این اجلاس در نوبت صبح خواهد بود."
politics,"به گزارش خبرنگار ایرنا، جان کربی سخنگو و هماهنگ کننده ارتباطات راهبردی شورای امنیت ملی آمریکا روز پنجشنبه به وقت محلی در جمع خبرنگاران افزود: ایران یک کشتی تجاری نفتکش سنت نیکلاس را که به صورت قانونی درحال عبور در آب های بین المللی بوده توقیف کرده است. ما این اقدام را محکوم می کنیم و دولت ایران باید این کشتی و خدمه آن را فورا آزاد کرده و این اقدامات تحریک آمیز را متوقف کند.
این سخنگوی دولت بایدن افزود: ما به همکاری با شرکای آمریکا برای جلوگیری از مجموعه کامل اقدامات بی ثبات کننده ایران ادامه خواهیم داد.
کربی در پاسخ به سوال خبرنگاری که مدعی شد ایران اعلام کرده است، توقیف این کشتی در واکنش به توقیف یک نفتکش ایران در سال گذشته است، گفت: از نظر من اظهاراتی که از تهران منتشر می‌شود، اعتبار کمی دارند. این نفتکش در آب های بین المللی درحال حرکت بود و هیچ توجیهی برای توقیف آن وجود ندارد و ایران باید آن را آزاد کند.
وزارت دفاع آمریکا (پنتاگون) اعلام کرد: نیروی دریایی ایران امروز یک نفتکش را به طور غیرقانونی توقیف کرد و وضعیت خدمه آن مشخص نیست.
وزارت دفاع آمریکا ادعا کرد: توقیف نفتکش توسط ایران نقض قوانین بین‌المللی و شواهد دیگری از فعالیت‌های مخرب ایران است.
پیش از این، معاون سخنگوی وزارت خارجه آمریکا در پی توقیف نفتکش آمریکایی از سوی ایران در دریای عمان اعلام کرد: دولت ایران باید فوری این کشتی و خدمه آن را آزاد کند.
به گزارش خبرنگار ایرنا، ودانت پاتل معاون سخنگوی وزارت خارجه آمریکا روز پنجشنبه به وقت محلی در جمع خبرنگاران ادعا کرد: ایران یک نفتکش متعلق به جزایر مارشال با پرچم یونان را درحالی که در آب های بین المللی حرکت می کرد، توقیف کرد.
وی با محکوم کردن این اقدام گفت: دولت ایران باید فوری این کشتی و خدمه آن را آزاد کند. توقیف غیرقانونی یک کشتی تجاری جدیدترین رفتار ایران با هدف ایجاد اختلال در کشتیرانی بین المللی است.
به تحریم ها علیه ایران ادامه می‌دهیم 
این مقام آمریکایی مدعی شد: این اقدام به بی ثباتی برای کشتیرانی جهانی و اقتصاد جهانی می افزاید. این اقدامات تحریک آمیز ایران برای اقتصاد جهانی مضر است و باید متوقف شود. آمریکا به همراه شرکای خود به مقابله با مجموعه ای از اقدامات بی ثبات کننده ایران ادامه خواهد داد.
معاون سخنگوی وزارت خارجه آمریکا در ادامه ادعاهای واشنگتن علیه جمهوری اسلامی ایران افزود:  مساله مقابله با اقدامات بی ثبات کننده ایران همچنان موضوعی است که ما با شرکای خود در سراسر جهان در مورد آن گفتگو می کنیم.
وی همچنین گفت: ۳۰ درصد از حمل و نقل بین المللی از طریق دریای سرخ انجام می شود بنابراین حملات حوثی ها (انصارالله یمن)  بر کشتیرانی جهانی فشار وارد می کند و برای اقتصاد جهانی بی ثباتی ایجاد می کند.  آمریکا به صورت جدی به اجرای تحریم های خود علیه ایران ادامه می دهد.
پیش از این، دو مقام نظامی آمریکایی روز پنجشنبه به وقت محلی در گفتگو با شبکه خبری فاکس نیوز تایید کردند که نیروهای نظامی ایران یک نفتکش را در خلیج عمان توقیف کرده اند.
به گزارش ایرنا، شبکه خبری فاکس نیوز آمریکا گزارش داد: کشتی توقیف شده که قبلاً به نام سوئز راجان شناخته می شد، زمانی در مرکز اختلافات دیگری بین آمریکا و ایران قرار داشت که در نهایت منجر به توقیف بیش از یک میلیون بشکه نفت خام ایران توسط آمریکا شد. بنا بر گزارش ها، نیروهای مسلح ایرانی صبح پنجشنبه سوار این کشتی شده و آن را توقیف کردند.
ارتش جمهوری اسلامی ایران روز پنجشنبه اعلام کرد: یک نفتکش آمریکایی توسط نیروی دریایی ارتش جمهوری اسلامی ایران با حکم قضایی توقیف شد.
به گزارش ایرنا به نقل از روابط عمومی نیروی دریایی ارتش، نفتکش متخلف سوئز راجان در سال جاری محموله نفت متعلق به جمهوری اسلامی ایران را با هدایت آمریکا سرقت و به بنادر آن کشور منتقل کرده و در اختیار امریکا قرار داده بود .
این نفتکش با تغییر نام به نیکولاس ST در حال حمل نفت در دریای عمان بود که صبح امروز با حکم قضایی و تایید سازمان بنادر و کشتیرانی توسط نیروی دریای راهبردی ارتش جمهوری اسلامی ایران، به تلافی سرقت نفت توسط رژیم آمریکا توقیف شد و در حال انتقال به بنادر جمهوری اسلامی جهت تحویل به مقامات قضایی می‌باشد."
politics,"به گزارش گروه سیاست خارجی ایرنا، در بیانیه وزارت امور خارجه که امروز (چهارشنبه) در خصوص حمایت از اقدام دولت آفریقای جنوبی علیه رژیم صهیونیستی نزد دیوان بین‌المللی دادگستری منتشر شد، آمده است: بیش از سه ماه متوالی از حملات نظامی همه جانبه و وحشیانه رژیم غاصب صهیونیستی علیه مردم فلسطین در نوار غزه و نیز ساکنان کرانه غربی می‌گذرد و رژیم یادشده در سایه حمایت همه جانبه، نامحدود و بدون قید و شرط برخی دولت ها، مرتکب همه انواع جنایات مندرج در کنوانسیون‌های بین المللی علیه ملت مظلوم فلسطین شده و این جنایات همچنان ادامه دارد.
در ادامه این بیانیه گفته شده است: جمهوری اسلامی ایران یک بار دیگر با محکوم کردن شدید جنایات جنگی و نسل کشی رژیم آپارتاید صهیونیستی علیه ملت فلسطین، حمایت خود را از رویکرد مقاومت به عنوان اقدام رهایی بخش و حق مشروع و شناخته شده طبق حقوق بین الملل برای ملت فلسطین در مقابله با اشغالگری، اعلام می کند.
بیشتر بخوانید
سرکنسول جدید ایران در نخجوان رسما کار خود را آغاز کرد
افغانستان کنونی تحمل پذیرش ناکامی تازه را ندارد
ایران آماده گسترش همه جانبه همکاری‌ها با افغانستان است
امضای دفتر یادبود شهدای کرمان در سفارت ایران در سوئد
انزجار و بازتاب نفرت‌انگیز از رفتار رژیم‌صهیونیستی با هیچ منطقی قابل سفیدشویی نیست
تجاوز وحشیانه رژیم صهیونیستی به غزه اوج رفتار مجرمانه علیه بشریت است
دفتر یادبود شهدای حادثه تروریستی کرمان در ژاپن گشایش یافت
حمدان: اسرائیل به دلیل ناکامی در دستیابی به اهدافش مجبور به ترک شمال غزه شد
نشست سفرای کشورهای عضو مجمع گفتگوی همکاری آسیا در تهران
در بخش دیگری از این بیانیه بیان شده است: جمهوری اسلامی ایران ضمن تاکید مجدد بر لزوم اقدام فوری و قاطع مجامع و سازمان‌های بین‌المللی از جمله شورای امنیت سازمان ملل متحد در ایجاد بازدارندگی مؤثر و توقف کامل حملات نظامی رژیم صهیونیستی علیه غزه و با تاکید بر نوع نگاه و رویکرد اصولی خود نسبت به رژیم صهیونیستی به عنوان رژیمی جعلی و نامشروع، مراتب حمایت خود را از اقدام دولت آفریقای جنوبی علیه رژیم یادشده نزد دیوان بین‌المللی دادگستری با استناد به کنوانسیون پیشگیری و مجازات نسل کشی ۱۹۴۸ اعلام می کند.
وزارت امورخارجه در این بیانیه تاکید کرده است: جمهوری اسلامی ایران اقدام دولت آفریقای جنوبی را اقدامی مسئولانه، شجاعانه و شرافتمندانه مبتنی بر حقوق بین‌الملل در دفاع از ملت فلسطین ارزیابی می کند و خواستار حمایت قاطع جامعه بین‌المللی به منظور احراز مسئولیت بین المللی و مسئولیت کیفری مرتکبین می باشد."
politics,"به گزارش خبرنگار حوزه دولت ایرنا، نشست این هفته هیات دولت روز چهارشنبه ۲۰ دیماه به ریاست آیت الله سید ابراهیم رئیسی برگزار شد. رئیس جمهور در جلسه هیات‌ دولت با اشاره به سخنان مهم روز گذشته رهبر معظم انقلاب اسلامی درباره انتخابات، ضمن سرنوشت‌ساز دانستن حضور مردم در انتخابات، بر بسیج همه امکانات دولت برای فراهم کردن زمینه مشارکت مردم در این انتخابات تاکید کرد.
رئیس جمهور درباره انتخابات دو وظیفه مشخص برای دولت برشمرد و افزود: اعضای دولت و مسئولان دستگاه‌های اجرایی در وهله اول باید با تلاش برای رفع مشکلات و گشودن گره‌ها در جامعه و مردم امیدآفرینی و انگیزه آنها را برای مشارکت اجتماعی ارتقا دهند و در وهله دوم نیز مسئول هر کدام از دستگاه‌های دولتی باید برای عملی شدن رهنمودهای مقام معظم رهبری در حوزه مسئولیت خود برنامه‌ریزی کرده و ملزومات برگزاری انتخابات باشکوه را فراهم کنند.
همچنین در این جلسه گزارش مسئولان اجرایی از پرداخت مطالبات بازنشستگان، ارائه خدمات به ایثارگران و خدمات دولت در حوزه سلامت و اشتغال‌آفرینی به رئیس جمهور اعلام شد.
پس از جلسه هیات دولت ۱۲ عضو کابینه به پرسش‌های متنوع خبرنگاران در حیاط دولت پاسخ دادند. «محمدمهدی اسماعیلی» وزیر فرهنگ و ارشاد اسلامی، «محمدعلی زلفی» وزیر علوم، تحقیقات و فناوری، «سیدعزت‌الله ضرغامی» وزیر میراث فرهنگی، گردشگری و صنایع دستی،‌ «عیسی زارع پور » وزیر ارتباطات،‌ « محمد مهدی اسماعیلی » وزیر فرهنگ و ارشاد اسلامی، «احمد وحیدی» وزیر کشور،‌ «سیدمحمد حسینی» معاون پارلمانی رییس جمهور و «علی بهادری جهرمی» سخنگوی دولت، «روح الله دهقانی» معاون علمی، فناوری و اقتصاد دانش‌بنیان رئیس‌جمهور، « سید امیرحسین قاضی زاده»رئیس بنیاد شهید و امور ایثارگران، « انسیه خزعلی» معاون امور زنان و خانواده و «علیرضا زاکانی» شهردار تهران این هفته در حیاط دولت حضور یافتند.
قدردانی ویژه از هنرمندان و عبور جامعه هنری از کج اندیشان مزدور
نخستین عضو کابینه‌ای که در حیاط دولت به عنوان نفر اول در بین خبرنگاران حاضر شد، « اسماعیلی» وزیر فرهنگ بود که با قدرانی از حضور هنرمندان در محکوم کردن اقدام ترویستی گفت: از اهالی فرهنگ و هنر که پا به پای همه اقشار و گروه ها به محکوم کردن تروریسم و افشا شدن چهره واقعی جبهه صهیونیستی، غربی و ضد اسلامی که بر علیه کشور است، حساسیت نشان دادند، تشکر می‌کنم.
اسماعیلی گفت: امروز دست های آلوده ای که از سال گذشته در فتنه ۱۴۰۱ علیه جمهوری اسلامی توطئه می‌کردند از فاجعه خونین کرمان بیرون آمده است و نشان می دهد که ما با چه دشمنان خون‌ریزی روبه رو هستیم. جامعه هنری ما به خوبی خود را نشان داد و با برخی از افراد کج اندیش وابسته مزدوری که کاری جز نمک پاشیدن بر زخم مردم ندارند از آنها تبری جست و فاصله گذاری کرد که جای تشکر دارد و من به طور ویژه از آنها تقدیر می‌کنم.
وزیر فرهنگ و ارشاد درباره بازگشت نصرالله معین به کشور هم بیان کرد : معین (خواننده) می‌تواند به ایران برگردد و برای دریافت مجوز هم مانند سایر خوانندگان روال قانونی را طی خواهد کرد.
همچنین اسماعیلی کار جناحی توسط مسئولان دولتی برای انتخابات را مذموم شمرد و گفت با این موضوع برخورد می‌کنیم.
آخرین جزییات اقدام حادثه تروریستی در کرمان
وزیر کشور هم در جمع خبرنگاران درباره هویت انتحاری‌های حادثه تروریستی کرمان گفت: یکی از انتحاری‌ها تاجیکستانی بوده و به احتمال زیاد دومی هم تاجیکی است. البته برخی عناصر مرتبط با این حادثه دستگیر شدند ضمن اینکه امکانات دیگر آنها توسط دستگاه های امنیتی نیز کشف شده است.
احمد وحیدی اعلام کرد که ۵۰ تن از مجروحان حادثه کرمان از بیمارستان ترخیص شده‌اند.
در همین رابطه رییس بنیاد شهید امور ایثارگران اظهار کرد: یک تیم در کرمان مستقر شده تا هم به مجروحان حادثه تروریستی این شهر و هم به خانواده شهدای حادثه رسیدگی کنند، پرونده خانوداه شهدای ترور کرمان تا قبل از چهلم آنها بسته می شود ولی برای مجروحان و جانبازان این انفجار تروریستی طول درمان دارند که تشکیل پرونده آنها زمان بر است.
قاضی زاده خاطر نشان کرد: تاکنون تعداد شهدای حادثه کرمان ۹۳ تن است منتها چون هنوز چند مجروح بد حال داریم فعلا آمار دقیق شهدای این حادثه را نمی‌توان اعلام کرد.
بازدید یک مقام تاجیکی و برگزاری نشست ایران و تاجیکستان طی دو ماه آینده
معاون علمی فناوری رییس جمهور از جزئیات دیدار خود با رییس مجلس تاجیکستان گفت: رییس مجلس تاجیکستان از نمایشگاه توانمندی های شرکت های دانش بنیان ایرانی بازدید داشت و تصور او درباره پیشرفت های علمی این شرکت ها تغییر کرد و بر این اساس تقاضای برگزاری نشست با نمایندگان این شرکت ها را در حوزه معدن، کشاورزی و سلامت در دوشنبه طی یکی دو ماه آینده را داشت.
رسانه‌ها آمار علمی مرکز مطالعات شهرداری تهران را وارونه جلوه دادند
شهردار تهران در واکنش به آمار مرکز مطالعات شهرداری تهران که ۹۹.۷ درصد تهرانی ها سرزنده نیستند، خاطر نشان کرد: این نوع نگاه در مرکز مطالعات تهران انجام شده و یک مسیر علمی را طی کرد و نتایج بدست آمده هم علمی است. متاسفانه رسانه ها وارونه جلوه دادند. تعریفی که از سرزندگی و تعاریفی که از حضور مردم و مشارکت داشتیم با آنچه که در رسانه ها آمده قابل مقایسه نیست.
تعطیلی شنبه یا پنج‌شنبه‌ها
رئیس سازمان امور اداری و استخدامی گفت: روز جمعه طبق قانون اساسی تعطیل است اما اینکه شنبه و یا پنجشنبه تعطیل شود به اختیار هیأت وزیران است.
یک تکذیبه محیط زیستی
معاون رییس جمهور و رییس سازمان حفاظت محیط زیست مالچ پاشی دریاچه ارومیه را تکذیب کرد و گفت: فقط یک نوع مالچ دوستدار محیط‌زیست در قالب طرحی تحقیقاتی در مساحتی حدود ۶۰ متر مربع پاشیده شده است.معمولا طرح های تحقیقاتی توسط دانشجویان و دستگاه ها انجام می شود بنابراین مالچ پاشی در بخش کوچکی از دریاچه ارومیه در واقع همان کار تحقیقاتی است که در حال انجام است.
گواهینامه موتور برای بانوان
معاون امور زنان رییس جمهور درباره گواهینامه موتورسیکلت برای زنان بیان کرد که در بحث بیمه بانوان پیک موتوری و هم اینکه صدماتی متوجه آنها نباشد، در حال بررسی هستیم. چون در این زمینه قانون داریم باید از مسیر لایحه یا طرح آن را جلو برد.
پرداخت ریالی به حق ماموریت سفرهای خارجی
سخنگوی دولت هم به تشریح مصوبات هیات دولت پرداخت و عنوان کرد: مصوبه‌ اخیر در راستای عادلانه‌کردن نظام پرداخت‌ها، جلوگیری از هزینه‌های غیرضرور، ساماندهی سفرهای خارجی و اصلاح آیین‌نامه حق مأموریت سفرهای خارجی اصلاح و دامنه شمول آن بسیار گسترده‌تر شد تا علاوه بر کارکنان دولتی کلیه کارکنان و مدیران شرکت‌های دولتی، همه نهادها، شرکت‌ها، مجموعه‌ها و موسسات عمومی که به نحوی از بودجه عمومی کشور استفاده می‌کنند یا ارتباط سازمانی با دولت دارند را هم در بر گیرد.
بهادری جهرمی ادامه داد: هزینه‌های سفر خارجی مثل گذشته به صورت ارزی پرداخت می‌شود چون باید در طول سفر هزینه انجام شود. اما حق ماموریت با اصلاحی که دولت در نظر گرفت به صورت ریالی محاسبه می‌شود تا نظارت‌پذیری و شفافیت افزایش یابد.
همچنین مصوبه برای عادلانه تر کردن نظام پرداخت ها و جلوگیری از هزینه های اضافی در سفرهای خارجی در هیات وزیران تصویب شد.
رفع مشکلات بیمه ۱۰ هزار نفر از فعالان صنایع دستی
وزیر میراث فرهنگی، گردشگری و صنایع دستی نیز بیان کرد: با دستور رئیس جمهور مشکلاتی که بر سر راه بیمه ۱۰ هزار نفر از فعالان صنایع دستی و راهنمایان گردشگری وجود داشت رفع شد.
وی این را هم گفت: در دولت مردمی صندوق بیمه کشاورزان روستاییان و عشایر که در وزارت تعاون فعالیت می‌کند ما بخش دیگری از فعالان گردشگری که در روستاها هستند تحت پوشش صندوق بیمه قرار خواهیم داد.
۳.۵ میلیون نفر برای دریافت بسته اینترنت رایگان ثبت‌نام کردند
وزیر ارتباطات هم در جمع خبرنگاران آخرین آمار ثبت نام اینترنت رایگان را اعلام کرد و گفت: ۳.۵ میلیون نفر برای دریافت بسته اینترنت رایگان ثبت‌نام کردند و امکان ثبت‌نام بسته اینترنت رایگان تا آخر ماه وجود دارد.
زارع پور افزود: ۵۰ درصد مشترکان زیر ۲ تا ۳ گیگ اینترنت مصرف می‌کنند. اما حضور وزیر ارتباطات در جمع خبرنگاران با حاشیه هایی همراه بود که در ادامه می‌خوانید؛
وی درپاسخ به سوال خبرنگاری که اپراتورها تعرفه های مدت دار را حذف کردند، بلافاصله تکذیب کرد و گفت: یک روزنامه دیروز این خبر را منتشر کرد و امروز هم همین را تکرار کرد نمی دانم چه اصرار در انتشار خبر کذب دارد. هیچ بسته ای که تا روز پنجم دیماه در دسترس همگان بود حذف نشده است.
زارع پور خطاب به رسانه های حاضر گفت اگر هر کدام از دوستان موردی داشتید با سامانه ما تماس بگیرد که در همین لحظه خبرنگار گفت: الان بسته مدت دار چهارماهه که مصرف مورد نیازم بود در تعرفه اپرارتور وجود ندارد.
وزیر ارتباطات هم در لحظه از طریق تلفن همراه خود صحت و سقم این موضوع را پیگیر شد و خطاب به خبرنگار گفت: بسته مورد نیاز ایرانسل شما موجود است.
وزیر خطاب به خبرنگار گفت شما چِک نمی کنید و این ذهنیت با اخبار کذبی که منتشر می کنند، آنوقت شما می گویید من ندیدم. در حالیکه در این بسته موجود است. چرا چیزی که موجود است را کذب منتشر و فضا را ملتهب می کنید.
در همین حال وزیر گردشگری خطاب به زارع پور گفت : آقای زارع پور می خواهید نجاتت بدم که وزیر در پاسخ با خنده گفت: نه و با خنده اهالی رسانه هم همراه شد.
ضرغامی اما ادامه داد که حق مشاوره بدید و برای لحظه ای دیالوگی بین دو وزیر رد و بدل شد.
Play
% buffered
-00:37
Mute
Settings
PIP
Enter fullscreen
Download"
politics,"به گزارش حوزه دفاعی امنیتی ایرنا به نقل از روابط عمومی نیروی دریایی ارتش، ، نفتکش متخلف سوئز راجان در سال جاری محموله نفت متعلق به جمهوری اسلامی ایران را با هدایت آمریکا سرقت و به بنادر آن کشور منتقل کرده و در اختیار امریکا قرار داده بود .
این نفتکش با تغییر نام به نیکولاس ST در حال حمل نفت در دریای عمان بود که صبح امروز با حکم قضایی و تایید سازمان بنادر و کشتیرانی توسط نیروی دریای راهبردی ارتش جمهوری اسلامی ایران، به تلافی سرقت نفت توسط رژیم آمریکا توقیف شد و در حال انتقال به بنادر جمهوری اسلامی جهت تحویل به مقامات قضایی می‌باشد."
politics,"به گزارش خبرنگار پارلمانی ایرنا، پنجمین نشست اضطراری کمیته دائمی فلسطین اتحادیه مجالس کشورهای عضو سازمان همکاری اسلامی (PUIC) و نخستین نشست کمیته فلسطین مجمع مجالس آسیایی (APA) به میزبانی تهران در حال برگزاری است و روسا، نایب رییسان و نمایندگان پارلمان‌های کشورهای حاضر در این اجلاس نظرات، دیدگاه‌ها و طرح‌های پیشنهادی خود را برای پایان دادن جنایت صهیونیست‌ها در غزه بیان کردند.
غزه تا تاسیس کشور فلسطین به پایتختی قدس آرام نمی‌شود 
احمد علی فیصل نایب رئیس پارلمان فلسطین ابتدا از حضار خواست به احترام شهدای لبنان و غزه یک دقیقه سکوت کنند و در ادامه گفت: برای چهارمین ماه متوالی است که مردم فلسطین با حملات ددمنشانه رژیم فاشیست صهیونیستی مواجه هستند. این رژیم بدترین جنایات و هولوکاست را در غزه مرتکب می‌شود و تاکنون ۲۴ هزار نفر شهید و ۱۰ هزار نفر در زیر آوار و بیش از ۲ میلیون نفر هم آواره هستند و هر چقدر تلفات زیاد باشد از غزه خارج نمی‌شوند.
نایب رئیس پارلمان فلسطین با یادآوری اینکه جنایاتی که توسط رژیم صهیونیستی و آمریکا در حق ملت فلسطین و غزه اتفاق می‌افتد فراموش نخواهد شد و در پی آن تاریخ منطقه و جهان رقم خواهد خورد، افزود: غزه قلب زمین است و تمام جهان را دربرمی‌گیرد و آرام نمی‌شود تا زمانی که کشور فلسطین با پایتختی قدس شریف تشکیل و آوارگان به کشور بازگردند.
وی با بیان اینکه رژیم صهیونیستی تمامی امکانات و زیرساخت‌های غزه را نابود کرده و در پی کوچاندن ظالمانه و اجرای پروژه انکار حضور مردم فلسطین و گسترش شهرک‌سازی است، تصریح کرد: البته این رژیم در انجام این اقدامات ناکارآمد بوده و مردم فلسطین با پایداری و پشتیبانی همه ملت‌های جهان و منطقه و در رأس آن ایران به پیروزی خواهند رسید و مراتب سپاس و قدردانی خودمان را از حمایت کشورهای اسلامی و درخواستشان برای محاکمه رژیم صهیونیستی و مواضع کشورهای اسلامی و آسیایی در قبال غزه را اعلام می‌کنیم.
علی فیصل با اشاره به آمریکا که به ارسال تسلیحات به رژیم صهیونیستی سبب از بین رفتن دموکراسی و ایجاد محاصره، گرسنگی و کشتار در غزه و همه نقاط جهان شده است، گفت: با این حال رژیم صهیونیستی در حال از بین رفتن است و ملت فلسطین بر موضع ثابت خود برای آتش‌بس فوری، عقب‌نشینی اشغالگری صهیونیست، رفع محاصره و بازگشت همه مردم به سرزمینشان، پایان دادن به محاصره نوار باختری به ویژه مسجدالاقصی و خروج از همه سرزمین‌های اشغالی استوار هستند.
نایب رئیس پارلمان فلسطین با تاکید بر اینکه به نتانیاهو و بایدن اجازه نخواهند داد که از خون مردم غزه برای تضمین آینده سیاسی خود استفاده کنند و گفت: باید به سلطه رژیم صهیونیستی پایان داده شود و ما بر اراده خود ثابت و استوار بوده و صاحبان حقیقی این سرزمین هستیم و به صاحبان تقلبی و خرافات دینی اجازه تسلط آنها را نمی‌دهیم.
وی ادامه داد: از طرف ملت خودمان و مجلس ملی فلسطین به همه جهان و صهیونیسم و همه هم‌پیمانانشان می گوییم که اجازه نمی‌دهیم پروژه‌های نابودگرایانه‌ آنها در کشور ما انجام شود. ما اینجا هستیم تا با تروریست‌هایی چون نتانیاهو و بایدن مقابله کنیم.
علی فیصل با بیان اینکه جنایات آنها را نمی‌توان پاک کرد و ملت فلسطین در مورد این موضوع تصمیم خواهد گرفت، یادآور شد: ما تأکید داریم که غزه و فلسطین کشوری آزاد و مستقل است و قدس پایتخت ابدی فلسطین بوده و هیچ کشور یهودی تأسیس نخواهد شد و باید وحدت ملی خودمان را با گفت‌وگوی وطنی حفظ کنیم وبا رهبری منسجم برای رویارویی با این تجاوز تلاش کنیم.
نایب رئیس پارلمان فلسطین یادآور شد: برای ایجاد سازمان فلسطین در چهارچوب سرزمین آزادی‌بخش تلاش خواهیم کرد و عضویت فلسطین در سازمان ملل باید به رسمیت شناخته و اسرائیل در محاکم بین‌المللی محاکمه شود و تجاوز صهیونیست‌ها و کشتار جمعی مردم غزه محکوم و به صورت فوری به محاصره غزه پایان داده شود و اجازه ورود کمک‌های پزشکی و خروج نیروهای اشغالی از نوار غزه مدنظر قرار گیرد.
نایب رئیس پارلمان فلسطین تاکید کرد: همچنین مشارکت آمریکا در تجاوز به غزه و دعوت از سازمان‌ها و موسسات حقوقی و بین‌المللی، محاکمه اسرائیل فاشیست برای ارتکاب جرایم جنگی در غزه و تاسیس دولت مستقل و آزاد فلسطین و تاسیس صندوق ویژه برای بازسازی غزه، تلاش جدی برای توقف برنامه‌های رژیم در کرانه باختری و نپذیرفتن ایجاد سازمان آزادی‌بخش حماس توسط آمریکا و اسرائیل، حمایت پارلمان‌های کشورهای آسیایی از موافقتنامه‌ها و دعوت از کشورهای آسیایی برای توجه به دیپلماسی پارلمانی از جمله مواردی است که در این اجلاس باید مورد توجه قرار گیرد.
کسانی که مقابل جنایات در غزه سکوت کنند شریک جرم اسرائیل هستند
عادل العسومی رئیس پارلمان کشورهای عربی هم در این اجلاس عنوان کرد:  مردم غزه نزدیک به سه ماه است که تحت بمباران شدید رژیم صهیونیستی قرار دارند و از لحاظ شرایط بهداشتی و انسانی در بدترین شرایط به سر می‌برند، از طرفی هم بسیاری از افراد در غزه زیر آوارها مدفون شده و این وضعیت در تاریخ جهان ثبت خواهد شد و تمام کسانی که مقابل این جنایات سکوت کرده‌اند شریک جرم رژیم صهیونیستی خواهند بود.
وی اضافه کرد: ما در ماه دسامبر در اتحادیه پارلمان کشورهای عربی جلسه‌ای را برای بررسی کمک‌های بشردوستانه و جلوگیری از ادامه جنایات جنگی رژیم صهیونیستی برگزار کردیم، همچنین حق وتویی که آمریکا در جهت جلوگیری از توقف جنگ در غزه استفاده کرد را محکوم کردیم. از طرفی نیز اتحادیه کشورهای عربی به موسسات بین المللی هشدار داد که به وظایف اخلاقی و حقوق بشری خود پایبند باشند.
رئیس پارلمان کشورهای عربی اضافه کرد: ما در این جلسه مهم از دولت‌های خود خواهیم خواست که به ناتوانی و عدم تحرک سازمان ملل اعتراض کنند و شکایتی را به دادگاه بین المللی لاهه ارائه کرده تا جنایات رژیم صهیونیستی را پیگیری کنند و کمیته فلسطین که زاده این اتحادیه است در راستای کمک به ملت فلسطین کارهای خوبی انجام داده است.
عادل العسومی با بیان اینکه کشورهای عربی تمام تلاش خود را برای رفع چالش‌های مردم فلسطین به کار خواهند گرفت، یادآور شد: باید مواضع محکمی را به نفع مردم فلسطین اتخاذ کنیم. همچنین جنایات رژیم صهیونیستی را محکوم کنیم.
وی خاطرنشان کرد: ایستادگی مردم فلسطین مقابل کشتارها در غزه به عنوان نماد خواهد ماند و نخستین حقوق مردم فلسطین تاسیس کشور فلسطین به پایتختی قدس شریف است، این مردم از حق خود دفاع کرده و مقابل جنایات رژیم صهیونیستی ایستاده‌اند.
مساله فلسطین استقرار عدالت، عزت و حقوق انسانی است
کوناته سایدیکی نایب رئیس مجلس ساحل عاج در این اجلاس گفت: امروز جامعه ما با چندین حادثه عزادار شده است که مهمترین آن‌ها زلزله در مراکش، سیل در پاکستان، جنگ اسرائیل علیه حماس و حادثه تروریستی کرمان است.
وی اضافه کرد: در خصوص جنگ اسرائیل علیه حماس ما کنار ملت بی دفاع فلسطین هستیم و اعلام می‌کنیم که مساله فلسطین عدالت، عزت و حقوق انسانی است در حالی که فلسطینیان چندین دهه رنج های فراوانی را تحمل می‌کنند و جان‌های بسیاری در این راه از دست رفته است. پس وظیفه ما است که فلسطینیان را مورد حمایت قرار داده و براساس حقوق بین الملل عمل کنیم.
نایب رئیس مجلس ساحل عاج بیان کرد: ما باید از تمام ظرفیت‌های بین المجالس استفاده کنیم تا بتوانیم صلحی پایدار را در منطقه ایجاد کنیم.
وی اظهار کرد: آرمان فلسطین باید مورد توجه ملت های اسلامی قرار گرفته و جزو وظایف انسانی ما است که به دنبال حل مساله فلسطین برویم ما باید به دنبال تحقق عدالت و صلحی پایدار باشیم تا بتوانیم آن را برای مردم غزه به ارمغان بیاوریم.
از اقدامات رژیم صهیونیستی جلوگیری نمی‌شود
محمدحسین المهان نماینده پارلمان کویت در این اجلاس اظهار داشت: غزه به طور کامل در حال نابودی است و هیچ‌کس از اقدامات رژیم صهیونیستی جلوگیری نمی‌کند و اقدامات رژیم در نوار غزه و قدس اشغالی به صورت روزانه ادامه دارد.
وی با یادآوری اینکه وظیفه پارلمان‌های اسلامی استفاده از همه ابزارها برای پایان دادن به کشتار دسته جمعی است، تصریح کرد: از کوچاندن مردم مظلوم فلسطین از نوارغزه باید جلوگیری کرد و سران رژیم صهیونیستی به عنوان جنایتکار جنگی در دادگاه‌های بین‌المللی محاکمه شوند و علیه رژیم در دادگاه‌های بین‌الملی اقامه دعوا کنند.
نماینده پارلمان کویت در ادامه گفت: رابطه کشورهای مسلمان باید با هم هماهنگ و همراه باشند و از عادی‌سازی روابط با رژیم خودداری و روابط خود را قطع و سفارتخانه‌های خودشان را در اسرائیل تعطیل کنند.
وی خاطرنشان کرد: ضروری است دولت‌های اسلامی صندوقی برای آبادانی غزه تشکیل دهند؛ آرمان فلسطین در رأس و اولویت سیاست خارجی کویت است.
موافق هر ابتکاری برای پایان جنگ غزه هستیم
داودا دیالو نایب رئیس مجلس دولت انتقالی بورکینافاسو در این اجلاس طی سخنانی اظهار کرد: ما با هر ابتکاری جهت پایان دادن جنایات صهیونیست ها موافق هستیم.
وی خاطرنشان کرد: ما باید به دنبال راه حل هایی باشیم که بتوانیم از آرمان فلسطین حمایت کنیم و سازمان های بین المللی را مجاب کنیم آنها نیز به سمت پایان دادن مشکلات فلسطین پیش روند.
رژیم صهیونیستی باید به قوانین جهانی و قطعنامه‌های شورای امنیت تن دهد
نماینده مجلس سنگال در سخنانی اظهار کرد: امروز باید مسئولانه به سمت آرمان‌های مردم شجاع فلسطین گام برداریم، رژیم صهیونیستی باید به قوانین جهانی و قطعنامه‌های شورای امنیت تن دهد.
وی گفت: مردم فلسطین شرایط سختی را برابر صهیونیست‌ها دارند و شرایط انسانی رو به وخامت است و موانع زیادی پیش روی آن ها است.
نماینده مجلس سنگال با اشاره به قطعنامه پایانی اجلاس تهران تصریح کرد: در حوزه زیرساخت‌ها این کشور آسیب دیده است و مجلس ملی سنگال در کنار همه کشورها برای صلح و امنیت پایدار در فلسطین تلاش می‌کند و در بیانیه پایانی باید حملات رژیم صهیونیستی محکوم، قرارداد اسلو اجرا و بر ارسال کمک ها به غزه تاکید شود.
وی تصریح‌کرد: همچنین باید آتش بس فوری در غزه محقق شود چرا که افزایش تنش ها باعث شده مردم زیادی جان خود را از دست دهند.
به ظلم رژیم اسرائیل پایان دهیم
طاهر بن مخبوت بن علی الجنیبی نایب رئیس پارلمان عمان در این نشست در سخنانی اظهار داشت: باید صف مسلمانان را تحکیم بخشیم و صلح و ثبات و حقوق مردم فلسطین را به آنها برگردانیم. امروز تمامی ملت‌ها برای ملت فلسطین فریاد سر می‌دهند و این جنایات باید با تلاش ما به اتمام برسد.
وی با اشاره به کشتار مردم فلسطین توسط رژیم صهیونیستی و شکنجه مردم غزه گفت: رژیم صهیونیستی بیمارستان‌ها را تخریب کرده و مقابل دیدگان ما و سازمان ملل متحد این جنایت ها را انجام می دهد که سبب بی‌اعتمادی ملت‌ها به این سازمان می‌شود.
نایب رئیس پارلمان عمان با بیان اینکه همگی در مورد حمایت از فلسطین توافق دارند، اضافه کرد: وظیفه ما است که تدابیری در این خصوص اتخاذ کنیم چرا که فلسطین سد غیرقابل عبور است و همه باید مسئولیت خودمان را در این رابطه انجام داده و به ظلم رژیم اسرائیل پایان دهیم.
وی خاطرنشان کرد: رژیم صهیونیستی از سلاح‌های ممنوعه استفاده کرده و ما پارلمان‌ها و کشورهای مسلمان باید در مقابل جور و ظلم رژیم گام برداریم، امیدواریم خداوند قدم ملت فلسطین را استوار و به آنها صبر دهد.
در اعتراض به جنایات رژیم صهیونیستی دیپلماتهای چاد را فرا خواندیم
محمد یوسف نماینده مجلس ملی انتقالی چاد در این اجلاس گفت: ما دیپلمات‌های چاد را از اسرائیل خارج کردیم و از رفتارهای اخیر این رژیم اعلام انزجار خود را به طور رسمی اعلام کرده و هیچ دیداری با هیچ نماینده‌ای از اسرائیل نداشتیم.
نماینده مجلس ملی انتقالی چاد با بیان اینکه این کشور حمایت خود را از مردم فلسطین اعلام می‌کند، تصریح کرد: موضع متحدی با ملت فلسطین داریم و آمریکا و اسرائیل می‌خواهیم خود را موظف به اجرای قوانین بدانند و امیدوارم این نشست در  انجام وظایف خود موفق باشد.
جنایات اسرائیل نسل کشی و جنایت علیه بشریت است
همی فونه مهل مدان نماینده پارلمان مالی در ادامه گفت: برگزاری این نشست فوق العاده برای رنجی است که ماهها ملت فلسطین تحمل می‌کنند.
وی با بیان اینکه جنایات اسرائیل نسل کشی و جنایت علیه بشریت است، افزود: دولت و مجلس‌ انتقالی مالی همواره به آرمان فلسطین و امت اسلامی اهمیت می‌دهد و از ایجاد کشور مستقل فلسطینی حمایت و جنایات جنگی رژیم صهیونیستی و کشتار زنان و کودکان را محکوم می‌کند.
نماینده پارلمان مالی خاطرنشان کرد: چالش های غرب آفریقا مسأله منطقه ما است و مالی و نیجر ائتلافی علیه ترور تحت عنوان کشور های ساحل تشکیل دادند و از آرمان فلسطین حمایت می کنند.
آتش‌بس فوری انتظار همه مسلمانان است
در ادامه عبدالرحیم دوسک نماینده پارلمان ترکیه هم در سخنانی با بیان اینکه اقدامات جنایتکارانه توسط رژیم صهیونیستی در کرانه باختری و غزه و شهرک‌ سازی‌ها غیرقابل قبول است، گفت: این حرکات در ضدیت صلح پایدار در منطقه است و مردم فلسطین باید به حق و حقوق خود برسند و ما باید مقابل تجاوزات اسرائیل هم‌صدا باشیم.
وی ادامه داد: رئیس جمهور ترکیه در جلساتی در مورد فلسطین شرکت کرده که مصوبات آن باید عملی شود و ضروری است آتش‌بس فوری اعلام شود و این مهم مورد انتظار همه مسلمانان است. تصمیمات اتحادیه عرب و سازمان همکاری‌های اسلامی باید اجرایی شود و تلاش‌های خودمان را برای حمایت از آرمان‌های فلسطین به کار ببریم تا از آلام مردم بی‌دفاع بکاهیم.
نماینده پارلمان ترکیه با یادآوری ارسال ۳۶۰۰ تن کمک‌های انسان‌دوستانه به غزه تصریح کرد: تعداد زیادی بیماران سرطانی در غزه هستند که از امکانات پزشکی محروم بوده و نیازمند کمک فوری هستند. ما به دنبال راه‌اندازی بیمارستان صحرایی در غزه هستیم.
دوسک با بیان اینکه عدم رسیدن به راه‌حل عادلانه در فلسطین سبب از بین رفتن صلح و آرامش در منطقه خواهد شد، خاطرنشان کرد: باید برای فلسطین بر اساس مرزهای ۱۹۶۷ یک حاکمیت مستقل ایجاد شود و همگی با هم برای انجام این کار همکاری کنیم.
جامعه جهانی راه حل مساله فلسطین را با جدیت پیگیری کند
سعید مراد صمد فنوج زاده نماینده مجلس تاجیکستان هم در این اجلاس با بیان اینکه تاجیکستان از حل و مفصل همه مناقشات و برقراری ثبات در منطقه حمایت می کند، تصریح کرد: از جامعه جهانی می خواهم که راه حل رفع مشکل فلسطین را با جدیت پیگیری کند.
نماینده مجلس تاجیکستان با انتقاد از کشته شدن مردم فلسطین، افزود: ما باید از مردم فلسطین برای توقف هرچه سریعتر این وضعیت حمایت کنیم.
ارتش پاکستان کنار ملت فلسطین ایستاده است
عطاء الرحمن نماینده مجلس سنا پاکستان دیگر سخنران این اجلاس بود که اظهار داشت:  همه احزاب سیاسی در پاکستان حتی ارتش، کنار ملت فلسطین ایستاده‌اند. پاکستان قویا جنایات رژیم صهیونیستی علیه مردم غیرنظامی فلسطین را محکوم می‌کند و خواهان پایان دادن منازعات است.
وی اضافه کرد: در خصوص حوادث غزه مجلس سنای پاکستان نشستی اضطراری برگزار کرد و طی قطعنامه‌ای جنایات رژیم صهیونیستی را به شدت محکوم کرده و خواستار آتش بس در غزه شد.
نماینده مجلس سنا پاکستان ادامه داد: ما از شورای امنیت و سایر مجامع بین المللی می‌خواهیم که تمام تلاش خود را در راستای پایان دادن جنایات رژیم صهیونیستی به کار گیرد. همچنین کمک های انسان دوستانه را برای مردم غزه ارسال کنند.
وی با بیان اینکه پاکستان همواره درباره پیامدهای جدی اقدامات تنش زای رژیم صهیونیستی هشدار داده است، تصریح کرد: از طرفی نیز ما نگران اوضاع انسانی در غزه هستیم که علت آن محاصره مردم غزه است.
نماینده مجلس سنا پاکستان اظهار کرد: ما باید اقدامی جدی انجام دهیم تا نسل کشی در فلسطین پایان پذیرد و از نهادهای بین المللی می‌خواهیم که به وضعیت حقوق بشر این منطقه رسیدگی کنند و اقدامات غیر انسانی رژیم صهیونیستی را محکوم کنند.
تشکیل دولت مستقل فلسطینی راه حل پیشنهادی مغرب است
دیگر سخنران این اجلاس خالد السطی نماینده مجلس مغرب بود که گفت: این جنگ با وجود مواضع سیاسی مختلف همچنان ادامه دارد و سازمان‌ها، مدارس، مساجد و بیمارستان‌ها تخریب می‌شوند.
وی افزود: این تجاوز منجر به بن بست رسیدن مساله صلح فلسطین شده است و همه تلاش‌ها برای صلح را نابود می‌کند. با وجود فاجعه انسانی و محاصره کامل غزه باید بگویم این وضعیت برای ما قابل تحمل نیست.
نماینده مجلس مغرب خاطرنشان کرد: تضمین آزادی غیر نظامیان، امکان ارسال کمک های انسانی، توقف و سپس پایان جنگ، اصلی ترین موضوعاتی است که باید به آن پرداخته شود و دولت مغرب از این شرایط فعلی نگرانی شدید خود را اعلام می‌کند.
وی تاکید کرد: تشکیل دولت مستقل فلسطینی با راه حل سیاسی بر اساس ابتکار عمل جده برای صلح عربی، راه حل پیشنهادی کشور مغرب است و ادامه‌ حملات و خشونت‌های اسرائیل علیه قدس شریف و مردم غزه میلیاردها مسلمان را آزار می‌دهد.
نماینده مجلس مغرب اضافه کرد: در راستای تحولات میدانی، ما تلاش‌های خود را برای حفاظت از قدس و بیت المقدس انجام می‌دهیم و براساس اصول خود تأکید داریم که پارلمان‌ها باید تلاش کنند صلح و آرامش در غزه شکل گیرد، بنابراین دیپلماسی پارلمانی، اسلامی و جهانی باید تاسیس دولت فلسطینی به پایتختی قدس شریف را در اولویت خود قرار دهد تا دیگر شاهد جنگ نباشیم.
مردم فلسطین باید به دولتی به پایتختی قدس شریف دست یابند
احمدو محمد محفوظ ولد أمباله نایب رئیس مجلس موریتانی در این اجلاس با اشاره به نسل کشی رژیم صهیونیستی در غزه، تخریب مدارس و بیمارستان‌ها و شکست انسانیت گفت: در حال حاضر شاهد یک جنگ وحشیانه هستیم که باید همه ما بیش از گذشته در کنار یکدیگر بایستیم و با هم هماهنگ باشیم تا کارها را در یک چارچوب درست حرکت کند.
نایب رئیس مجلس موریتانی با تاکید بر اینکه کشورش کنار مردم فلسطین ایستاده است تا آنها بتوانند به حقوق خود در راستای برپایی دولتی به پایتختی قدس شریف دست یابند، افزود: ما به عنوان دولت و مردم موریتانی اقدامات بسیاری در راستای محکومیت اتفاقات رخ داده در غزه انجام داده‌ایم.
وی با اشاره به قطعنامه مربوط به آتش بس در غزه بر ضرورت و لزوم تلاش جمعی برای تحقق حقوق فلسطین تاکید و خاطرنشان کرد: باید تمام تلاش خود را برای آتش بس دائم و پایان نسل کشی در این سرزمین و تسهیل ارسال کمک‌های انسان دوستانه و پزشکی به غزه به کار ببریم.
باید کمک‌های انسان دوستانه به مردم غزه برسد
عبدالله بن جابر اللبده نماینده پارلمان قطر نیز دیگر سخنران این اجلاس بود که گفت: برادران فلسطینی ما در معرض بمباران وحشتناک رژیم صهیونیستی قرار دارند و این رژیم کشتار و جنایت جنگی علیه غیرنظامیان انجام می‌دهد و خدمات بهداشتی را نابود می‌کند.
وی اضافه کرد: رژیم صهونیستی این جنایات را به صورت عمدی انجام می‌دهد و مردم غزه را شکنجه داده و آنها را با خطرهای بسیاری مواجه کرده است چرا که وخامت اوضاع انسانی در غزه مشاهده می‌شود.
نماینده پارلمان قطر ادامه داد: دولت قطر بر مشروعیت و ثبات فلسطین تاکید دارد که در رأس آنها تاسیس کشور فلسطین است. از طرفی نیز باید کمک‌های انسان دوستانه به مردم غزه برسد. قطر به عنوان میانجی‌گر بین رژیم صهیونیستی و فلسطین اقدامات سازنده‌ای را صورت داده است و تمام تلاش خود را برای پایان دادن به جنگ استفاده خواهد کرد.
رژیم صهیونیستی در دادگاه‌های بین‌المللی محاکمه شود
انور المرزوقی نایب رئیس مجلس تونس در این اجلاس گفت: پیگیری مدام آرمان فلسطین مهمترین مسئله‌ای است که باید مدنظر قرار گیرد، چرا که  نسل‌کشی و هجوم گسترده رژیم صهیونیستی به غزه بی سابقه است.
وی با اشاره به تخریب بیمارستان‌ها و مدارس در غزه به پایداری و قهرمانی مردم فلسطین درود فرستاد و افزود: ما از تأسیس دولت فلسطین به پایتختی قدس شریف دفاع می‌کنیم. همچنین مواضع برخی کشورها که از تجاوز وحشیانه رژیم صهیونیستی دفاع کردند را محکوم می‌کنیم.
نایب رئیس مجلس تونس خواستار آتش‌بس دائمی در غزه شد و افزود: باید رژیم صهیونیستی در دادگاه‌های بین‌المللی محاکمه شود. بر همین اساس باید با اعمال فشارهای دیپلماتیک و حقوقی بر رژیم صهیونیستی از ادامه این جنگ جلوگیری کرد و اقدامات لازم برای برقراری آتش‌بس و خروج زخمی‌ها از غزه انجام شود.
موضع جامعه بین‌المللی برابر جنایات رژیم صهیونیستی منفعلانه است
عبدالله الرومیحی نماینده پارلمان بحرین هم در این اجلاس اظهار کرد: ما شاهد بودیم که از آغاز جنایت صهیونیست‌ها در غزه، هر روز گذشته غیرنظامیان، کودکان، زنان و پیرمردان کشته می‌شوند، همچنین در نوار غزه از سلاح‌های ممنوعه استفاده می‌شود و در مقابل شاهد موضع منفعلانه جامعه بین‌المللی در برابر این فجایع هستیم.
وی اضافه کرد: موضع ثابت و همیشگی حاکمان بحرین حمایت از آرمان فلسطین است و کشور بحرین تأکید دارد که آرمان فلسطین در صدر موضوعات کشورهای اسلامی است و باید تلاش اساسی برای صلح و عدالت در فلسطین انجام شود.
نماینده پارلمان بحرین خاطرنشان کرد: بحرین به دنبال پایان دادن درگیری‌ها است و از سازمان‌های بین‌المللی می‌خواهد که بر اساس قوانین بین‌الملل، جنایات رژیم صهیونیستی را محکوم کرده و به دنبال آتش‌بس در غزه باشند.
حمایت از عضویت فلسطین در سازمان ملل ضروری است
فضلی زون نماینده مجلس اندونزی دیگر سخنران این اجلاس بود که گفت: ما از آرمان فلسطین حمایت می‌کنیم و باید این حمایت را همچنان ادامه دهیم.
نماینده مجلس اندونزی با بیان اینکه باید مذاکرات و گفتمان گسترده‌ای برای برقراری آتش بس و ثبات در غزه انجام شود، افزود: در غزه هر روز تخریب زیرساخت‌ها و کشتار مردم انجام می‌شود که در چنین شرایطی ایجاد آتش بس ضروری است.
زون با بیان اینکه باید نقش اتحادیه PUIC را  در حمایت از فلسطین و مقابله با اشغالگری پررنگ تر شود، عنوان کرد: حمایت از عضویت فلسطین در سازمان ملل ضروری است و باید شرایطی فراهم شود که ارتباط فلسطین با سایر کشورها گسترش یابد.
نماینده مجلس اندونزی خاطرنشان کرد: روند عادی سازی روابط با رژیم صهیونیستی رد شده است و این اتحادیه باید نامه‌ای به جوامع بین المللی ارسال و تمامی حملات رژیم صهیونیستی را محکوم کند. همچنین اسرائیل باید به عنوان مجرم جنایی محکوم شود.
هدف مشترک ما بر طرف کردن ظلم از مردم فلسطین است
فیاض الشهری نماینده پارلمان عربستان هم در این اجلاس گفت: ما هدف مشترکی برای خدمت به برادران خود در فلسطین داریم تا ظلم از آنجا برطرف شود و امید داریم که فعالیت این کمیته موفقیت‌آمیز خواهد بود.
وی اضافه کرد: باید در پارلمان‌های عربی و اسلامی همکاری‌های مستمر باشد تا مردم فلسطین به آزادی و صلحی پایدار برسند و لازم است این کمیته اقدامات اساسی در این جهت انجام دهد.
امارات مجازات جمعی متجاوزان به غزه را خواستار است
همچنین علی راشد النعیمی نماینده مجلس امارات در سخنانی اظهار کرد: از وضعیت فاجعه بار و بی سابقه در غزه به شدت ابزار نگرانی می‌کنیم و البته از هیچ کمکی از طریق گذرگاه رفح به غزه دریغ نکردیم.
نماینده پارلمان امارات مجازات جمعی متجاوزان و توقف کوچ اجباری را خواست اصلی امارات در شرایط کنونی عنوان و خاطرنشان کرد: امارات آمادگی دارد با نقشه راه مشخص و در چارچوب راه حل تلاش کند که ملت فلسطین زندگی با کرامتی داشته باشند و با چالش‌های پیش رو مقابله کنند.
رئیس‌جمهور چین به جنگ غزه بسیار حساس است
ول لی عضو هیات پارلمانی چین هم در این نشست  و در سخنانی گفت: چین مخالف هر نوع تروریسم است و در سه ماه گذشته اتفاقی که بین فلسطین و اسرائیل رخ داده و اقدامات کم سازمان ملل، سبب شده که جنگ روز به روز گسترده‌تر شود.
وی اقدامات رژیم صهیونیستی را ضدبشری عنوان کرد که چین آن را محکوم می‌کند و افزود: باید در قالب گفت وگو و به دور از یکجانبه گرایی، جنگ را به پایان برسانیم. رئیس جمهور ما به جنگ غزه بسیار حساس است و آن را پیگیری می‌کند و آن را برای صلح و ثبات منطقه مضر می‌داند.
عضو هیات پارلمانی چین با تاکید بر اینکه اقدامات چین در  سازمان ملل برای ایجاد صلح بوده است، گفت: چین معتقد است با چندجانبه گرایی صلح را برقرار شده و حقوق مردم غزه هم رعایت خواهد شد.  
لی با تاکید بر اینکه چین به اجرای قوانین بین‌المللی اهمیت می‌دهد و به‌دنبال ایجاد صندوقی به اندازه ۲ میلیون دلار است در جهت تامین نیازهای غزه است، خاطرنشان کرد: چین به گفت وگوها ادامه می‌دهد تا در اولین فرصت آتش‌بس همه جانبه برقرار شود.
وی خاطرنشان کرد: کشورهای غربی نباید در جنگ غزه دخالت کنند و باید بتوانیم بیمارستان‌های غزه را بسازیم تا جان مردم را نجات دهیم؛ همچنین نیازهای غذایی و دارویی غزه را باید تامین کرده و در نهایت کشور مستقل فلسطین ایجاد شود."
politics,"به گزارش حوزه احزاب ایرنا، طبق معمول هر هفته، درب‌های مصلی از ساعت ۱۰:۳۰ گشوده می‌شود و شروع برنامه‌ها از ساعت ۱۱ خواهد بود.
هفتمین گردهمایی حلقات صالحین بسیج در نماز جمعه تهران تحت عنوان «میقات در میعاد»، با حضور بیش از ۴۰۰ حلقه خواهر و برادر برگزار خواهد شد. در بخش معرفی کتاب منتخب هفته، به مناسبت ۲۶ دی ماه سالروز فرار شاه ملعون، کتاب مجسمه، یا شب ظلمانی شاهنشاهی به روایت حضرت آیت الله العظمی خامنه‌ای (مدظله العالی) معرفی می‌شود.
کتاب مجسمه که رضا مددی گردآوری و انتشارات انقلاب اسلامی منتشر کرده است، در بردارنده بیانات مقام معظم رهبری در رابطه با حکومت‌های طاغوت و تأثیر آنان بر جامعه می‌باشد. این کتاب مروری دارد بر سلاطینی که منافع ملی و دینی کشور را به خاطر منافع شخصی و قبیله‌ای خود پایمال کردند و کشور را در مقابل مستبدان جهانی خوار و زبون گردانیدند.
نمازگزاران می‌توانند کتاب مجسمه را با ۳۰ درصد تخفیف از غرفه کتاب آدینه واقع در محوطه شرقی شبستان تهیه کنند.
نماز عبادی سیاسی جمعه این هفته تهران نیز به امامت حجت‌الاسلام سید محمد حسن ابوترابی‌فرد اقامه می‌شود.
همچنین، طبق معمول هفته‌های قبل نمازگزاران بعد از نماز در حمایت از مردم مظلوم غزه و محکومیت رژیم غاصب صهیونیستی راهپیمایی خواهند داشت."
politics,"به گزارش خبرنگار حوزه دولت ایرنا،«علی بهادری جهرمی» سخنگوی دولت امروز(چهارشنبه) در جمع خبرنگاران در تشریح مصوبات هیأت دولت، گفت: آیین نامه مربوط به اسقاط خودرو تصویب شد که برای جایگزینی خودروهای فرسوده برای بخش عمومی و خصوصی‌سازی تعیین شد که اثرات خوبی را در هوای پاک در کشور خواهد داشت.
وی افزود: ماده ۱۰ قانون ساماندهی تصویب خودرو مورد تصویب هیأت وزیران قرار گرفت که هم تسهیلات لازم و هم سازو کارهای لازم برای جایگزینی خودروهای فرسوده چه حمل و نقل عمومی و چه شخصی با خودروهای نو پیش‌بینی شد.
سخنگوی دولت تاکید کرد: تسهیلاتی دولت‌ و بانک‌ها باید پیش‌بینی کنند تا فرآیندها و تسهیل‌گری‌هایی در این حوزه صورت بگیرد، الزاماتی برای تولیدکنندگان و مجددا واردکنندگان خودروها به منظور ارائه گواهی اسقاط به تناسب میزان تولیدشان در نظر گرفته شد و امیدواریم بتواند اثرات خوبی را در تقویت وضعیت هوای پاک در کشور داشته باشد.
بهادری جهرمی گفت: یکی از مصوبات هیأت وزیران طی هفته جاری مصوبه‌ای در راستای حرکت به سمت عادلانه‌سازی هرچه بیشتر حقوق‌ها بود.
وی خاطرنشان کرد: معاون اداری و استخدامی رئیس‌جمهور گزارشی را در جلسه هیأت وزیران از بخشی از اقداماتی که در راستای عادلانه‌سازی پرداخت‌ها و عادلانه‌سازی فرآیند جذب‌ها ارائه داد.
سخنگوی دولت با بیان اینکه به عنوان نمونه، طی دو سال فعالیت دولت سه آزمون فراگیر برای جذب برگزار شده است و یا فقط طی همین 9 ماه ابتدایی 8 آزمون اختصاصی برگزار شده است، افزود: یعنی جذب‌ها به سمت برگزاری آزمون‌های عمومی چه فراگیر و چه اختصاصی هدایت شده است تا جذب‌ها عادلانه‌تر باشد.
بهادری جهرمی با اعلام اینکه دولت در راستای عدالت در پرداخت‌ها نیز مصوبات و تصمیمات متعدد و متنوعی داشت،افزود: مصوبه‌ای که اخیرا به آن اشاره می‌کنم و به زودی ابلاغ خواهد شد در راستای عادلانه‌تر کردن نظام پرداخت‌ها، جلوگیری از هزینه‌های غیرضرور و ساماندهی سفرهای خارجی است از این رو آیین‌نامه حق ماموریت سفرهای خارجی اصلاح شد و دو اصلاح بسیار مهم و دوجنبه بسیار مهم اصلاحی داشت. 
وی بیان کرد: نخست دامنه شمول یا گستردگی این آیین‌نامه بود که بسیار گسترده‌تر شد. علاوه بر کارکنان دولتی همه کارکنان و مدیران شرکت‌های دولتی، همه شرکت‌ها و مجموعه‌ها، نهادها و موسسات عمومی که به نحوی از بودجه عمومی استفاده می‌کنند یا ارتباط سازمانی با دولت دارند و امکان اعمال حاکمیت به نحوی در حوزه‌های اداری آنها است، قانون اجازه‌اش را به دولت داده بود به همین جهت دامنه شمول این آیین‌نامه نسبت به آنها نیز تسری پیدا کرد تا هم از سفرهای غیرضرور جلوگیری شود و هم نسبت به ساماندهی وضعیت پرداخت حق ماموریت‌ها ساماندهی صورت بگیرد.
سخنگوی دولت بیان کرد: مسأله دوم این بود که هزینه‌های سفر خارجی کمافی‌السابق طبیعتأ به صورت ارزی پرداخت می‌شود زیرا در آنجا باید هزینه صورت بگیرد مانند هزینه‌های اقامت، اسکان و غیره اما حق مأموریت با اصلاحاتی که دولت در نظر گرفت از این به بعد به صورت ریالی محاسبه می‌شود.
بهادری جهرمی گفت: یعنی در سفرهای خارجی طبیعی است که هزینه‌ها به صورت ارزی پرداخت شود، اما حق ماموریت‌ها وقتی به شکل ارزی پرداخت می‌شد، هم نظارت‌پذیری و هم شفافیت کمتری پیدا می‌کرد که با این ساماندهی می‌تواند شفافیت گسترده‌تر و نظارت‌پذیری بسیار بیشتری نسبت به حق ماموریت‌های خارج از کشور صورت بگیرد.
بیشتر بخوانید
کمک دولت به شهرداری تهران برای خرید اتوبوس‌های برقی
آیین نامه واردات خودروهای کارکرده از مناطق آزاد به زودی ابلاغ می‌شود"
politics,"به گزارش خبرنگار احزاب ایرنا، حسن روحانی روز پنجشنبه در مراسم بزرگداشت هفتمین سالگرد رحلت آیت الله هاشمی رفسنجانی که در حسینیه جماران ۲ برگزار شد با اشاره به ویژگی های شخصیتی آیت الله هاشمی رفسنجانی گفت: توصیه هاشمی به همه دوستداران نظام و انقلاب این است که هیچگاه ازصحنه سیاست و حل مشکلات جامعه پا پس نکشید و در صحنه بمانید.
روحانی مرحوم هاشمی را شخصیت بی نظیر در صحنه سیاست کشور عنوان کرد و گفت: روزهایی را شاهد بودم که هاشمی تنها و تنها بود بعد از حادثه هفت تیر روزی که مدیر بی نظیر انقلاب آیت الله بهشتی از میان ما رفت، آیت الله خامنه ای هم در بستر بود. مرحوم هاشمی تنها کسی بود که به مجلس آمدو تلاش کرد که مجلس تشکیل شود. آن روز احساس می‌شد مدیر اجرایی کشور تنها و تنها هاشمی رفسنجانی است.
روحانی با بیان اینکه در آن زمان یک نفر در صحنه می‌بایست تمام مسئولیت ها را بر دوش می‌گرفت، تصریح کرد: در دوران جنگ و در سال ۱۳۶۲ پس از سه عملیاتی که با پیروزی همراه نشد، و ناامیدی و یأسی را دامن می‌زد، هاشمی بار سنگین جنگ را به دوش گرفت تا یک پیروزی نسبی در عملیات خیبر به دست آوریم تا در نهایت به پیروزی بزرگ والفجر هشت در سال ۶۴ رسیدیم.
وی افزود: هاشمی به ما می گوید در روز سخت باید به میدان بیایم و امروز روز سخت کشور است؛ به نظر بنده امروز سخت ترین روز نسبت به سالهای ۶۰ است؛ هر کجا هاشمی می توانست صحبت کند دریغ نکرد دو صحنه بزرگ در این ۴۵ سال بود که یک جنگ تحمیلی از آغاز تا پایان بود و هاشمی با تدبیرش پایان جنگ را رقم زد و ای کاش هاشمی در سال ۹۷ نیز بود؛ زیرا پایان جنگ ما در اسفند ۹۷ بود و دولت عراق به صورت رسمی مرز شط‌ العرب را به عنوان مرز ایران و عراق به رسمیت شناخت. همچنین نقش شهید سلیمانی و ظریف باعث شد که نخست وزیر عراق در تریبون به صورت رسمی این موضوع را اعلام کند و بنده در اسفند ۹۷ پایان جنگ را اعلام کردم.
روحانی تصریح کرد: انتخابات به اعتقادم یکی از ثمرات بزرگ جمهوری اسلامی است، این امر باید آزاد، مشارکتی، رقابتی و باامنیت برگزار شود، این همان قولی است که به ملت دادیم. ما باید به این قول عمل کنیم. این قول انقلاب ما به مردم بود تا آنان برای سرنوشت خود تصمیم بگیرند.
رئیس جمهور سابق تاکید کرد: در دی ۵۷ امام در نوفل لوشاتو آینده کشور را ترسیم کرد و در ۱۲ فروردین ۵۸ مردم با رای بی‌نظیر خود رای به جمهوری اسلامی دادند؛ زیرا امام خمینی درست جمهوری اسلامی را تعریف کرده بود. امام در دی ماه ۵۷ فرمود که حکومتی که به دنبال آن هستیم حکومتی مبتنی بر آرای ملت است به گونه ای که تمام آحاد ملت در آن شرکت کنند.
وی گفت: امام به صراحت گفت میزان رای ملت است؛ امروز هم رهبری به صراحت میگویند که یک انتخابات پرشور با مشارکت بالا اولویت کشور و نظام است.
رییس جمهور سابق ادامه داد: بنده می دانم اقلیت از این صحبت رهبری خشنود نیستند؛ بنده میفهمم که صحبت رهبری حرف دل ملت ایران است؛ زیرا ملت ایران یک انتخاباتی می خواهند که با مشارکت و رقابت باشد. مردم باید ببیند آن‌چه از آن ملت است در خدمت ملت است نه جناحی خاص، صداوسیما باید در خدمت مردم باشد نه در خدمت جناح و گروهی خاص، نیروهای مسلح ما که همه به آنان افتخار می‌کنیم و تامین‌کننده امنیت هستند به جناح و گروه خاصی تعلق ندارند و به همه مردم متعلق هستند.
روحانی تصریح کرد: صداوسیما از آن ملت است. این را باید ملت احساس کنند. نیروهای مسلح به عنوان حافظ امنیت ملت و نظام است. نیروهای مسلح اختصاص به حزب و جناح خاصی ندارد.
وی افزود: مگر می‌شود بدون استقلال قوه قضائیه و نیروهای مسلح از جناح‌گری‌ها در انتخابات سالم عمل شود؟ همه این نهادهای عظیم و بزرگ فوق جناح هستند. به گونه‌ای باید عمل کنند که مردم احساس کنند انتخاباتی است که اگر صلاحیتی رد یا تائید می‌شود، شفاف و قانون‌مند و بی‌طرفانه باشد. قاضی وجدان عمومی مردم است. خدا نکند آن روزی پیش بیاید که مردم احساس کنند تائید صلاحیت‌ها و ردصلاحیت‌ها سلیقه‌ای، حزبی و جناحی شده است.
روحانی اضافه کرد: انقلاب متعلق به همه ملت ایران است. نظام جمهوری اسلامی ایران متعلق به همه ملت ایران است. ما همه یک ملتیم. باید در کنار هم باشیم و دست هم را بگیریم. هیچ‌وقت در اتاق دفتر هاشمی رفسنجانی به روی جناحی باز و جناحی دیگر بسته نبود.
روحانی تاکید کرد: اگر موضع رهبر انقلاب درباره جنگ غزه نبود عده ای در حال وارد کردن کشور به جنگ بودند، ایشان حکیمانه صحبت کردند و گفتند که طوفان الاقصی کاملا فلسطینی بود و ما در آن دخالتی نداشتیم.
رییس جمهور سابق با اشاره به مشارکت پایین در سال ۹۸ و ۱۴۰۰، بیان داشت: برای اولین بار در سال ۹۸ و ۱۴۰۰ انتخابات حداقلی داشتیم در سال ۹۸ میگفتند دولت حاکم محبوبیت ندارد پس چرا افرادی که از دولت حمایت می‌کردند تایید صلاحیت نکردید، تایید می‌کردید تا مردم خود به آنها رای ندهند.
روحانی تاکید کرد: البته انتخابات زیر ۵۰ درصد هم قانونی است، اما آن انتخاباتی که ملت ایران از ابتدا دنبال آن بودند کجا و این انتخابات کجا؛ در انتخابات ۹۲ و ۹۶ مردم بیش از ۷۳ درصد به پای صندوق آمدند.
رئیس جمهور سابق با اشاره به تایید صلاحیت ها، بیان داشت: چند روز وقت است که اتفاقاتی در صلاحیت ها بیافتد، امید بنده نسبت به گذشته کمرنگ شده، اما امروز روز تاریخی برای شورای نگهبان است؛ تاریخ قضاوت خواهد کرد و باید کاری کرد که ملت امیدوار شوند.
وی با بیان اینکه مشروعیت کل نظام با رای ملت است بیان داشت: امام در نامه به شورای بازنگری به صراحت فرمودند ولی مشروع، ولی منتخب ملت است. همه چیز با رای مردم است. امام چنین نظامی به ما معرفی کرده است. مقام معظم رهبری به همین تاکید دارند. انتخابات را رقابتی و مشارکتی و سالم و امن اعلام می‌کنند. می‌دانم اقلیت حاکم نه مشارکت حداکثری می‌خواهد نه رقابت. می‌خواهد انتخابات سردی باشد که آن اقلیت ادامه دهد. وی افزود: حکومت فرد مهم نیست، منافع ملی مهم است. منافع جناح مهم نیست، رضایت عامه مهم است. ما راهی جز حفظ انقلاب و عظمت ایران نداریم."
politics,"به گزارش حوزه دولت خبرگزاری ایرنا، مصوبه هیأت وزیران درباره شرایط جدید صدور گواهینامه موتور سیکلت از سوی «محمد مخبر» معاون اول رئیس‌جمهور ابلاغ شد.
متن این مصوبه بدین شرح است:
مصوبه اصلاح آیین نامه صدور انواع گواهینامه های رانندگی
وزارت کشور ـ وزارت راه و شهرسازی ـ وزارت امور خارجه
وزارت بهداشت، درمان و آموزش پزشکی ـ فرماندهی انتظامی جمهوری اسلامی ایران
هیأت وزیران در جلسه ۱۴۰۲/۹/۱۵ به پیشنهاد شماره ۹۵۰۰۶ مورخ ۱۴۰۱/۵/۱۵ وزارت کشور و به استناد اصل یکصد و سی و هشتم قانون اساسی جمهوری اسلامی ایران تصویب کرد:
الف – آیین نامه صدور انواع گواهینامه های رانندگی موضوع تصویب نامه شماره ۲۳۹۶۹۸ ت ۴۱۷۹۴ هـ مورخ ۱۳۹۰/۱۲/۶ و اصلاحات بعدی آن به شرح زیر اصلاح می شود:
۱- بند (الف) ماده (۲) به شرح زیر اصلاح می شود:
« الف – شرایط شرکت در آزمایش ها و صدور گواهینامه انواع موتور سیکلت:
ـ موتور سیکلت های (الف-م) و (الف -۱):
۱- داشتن حداقل سن شانزده سال.
۲- ارائه گواهی سلامت جسمی و روانی از مراجع صلاحیت دار پزشکی.
۳- ارائه گواهی طی آموزش عملی از آموزشگاه ها یا مراکز مجاز آموزش رانندگی.
۴- قبول شدن در آزمون های نظری آیین نامه و مهارت عملی رانندگی با موتورسیکلت متناظر.
ـ موتور سیکلت (الف-۲):
۱- داشتن حداقل سن هجده سال تمام.
۲- ارائه گواهی سلامت جسمی و روانی از مراجع صلاحیت دار پزشکی.
۳- ارائه گواهی طی آموزش عملی از آموزشگاه ها یا مراکز مجاز آموزش رانندگی.
۴- قبول شدن در آزمون های نظری آیین نامه و مهارت عملی رانندگی با موتورسیکلت متناظر.
ـ موتور سیکلت (الف) (سایر موتورسیکلت ها):
۱- داشتن حداقل سن بیست و یک سال تمام.
۲- سپری شدن حداقل دو سال تمام از تاریخ دریافت گواهینامه رانندگی (الف-۲).
۳- ارائه گواهی سلامت جسمی و روانی از مراجع صلاحیت دار پزشکی.
۴- ارائه گواهی طی آموزش عملی از آموزشگاه ها یا مراکز مجاز آموزش رانندگی.
۵- قبول شدن در آزمون های نظری آیین نامه و مهارت عملی رانندگی با موتورسیکلت متناظر.
تبصره- افراد دارای سن بیست و چهار سال تمام و بالاتر، از شرط سابقه دریافت گواهینامه رانندگی (الف -۲) معافند.»
۲- در جزء (۲) بندهای (پ) و (ت) ماده (۲)، عبارت «دو سال» به عبارت «یک سال» اصلاح می شود.
۳- عنوان تبصره ماده (۲) به تبصره (۱) اصلاح و متن زیر به عنوان تبصره (۲) به ماده مذکور الحاق می شود:
«تبصره ۲- متقاضیان انواع گواهینامه های رانندگی (به استثنای متقاضیان گواهینامه پایه یکم) که دارای یکی دیگر از انواع پایه های گواهینامه های رانندگی می باشند، از شرط شرکت در آزمون نظری آیین نامه معافند.»
۴- در ابتدای تبصره ماده (۴)، عبارت «گواهینامه های (الف-م) و (الف -۱) فقط ویژه تردد معابر درون شهری بوده و» اضافه می شود.
۵ – ماده (۱۰) حذف و شماره مواد بعدی به ترتیب اصلاح می شود.
۶- بند (۴) ماده (۱۳) به شرح زیر اصلاح می شود:
«۴- موتورسیکلت معادل موتور سیکلت (الف-۲)»
۷- ردیف (۱) جدول ذیل ماده (۱۳) به شرح زیر اصلاح می‌شود:
۸- متن زیر به عنوان تبصره به ماده (۱۳) الحاق می‌شود:
«تبصره- به منظور تطابق گواهینامه متناسب با هر موتور سیکلت، نوع گواهینامه مورد نیاز بر اساس گواهی تأیید نوع صادره از سازمان ملی استاندارد ایران، در کارت وسیله نقلیه توسط راهنمایی و رانندگی درج خواهد شد. وزارت صنعت، معدن و تجارت شرکت های سازنده موتور سیکلت را به درج گروه موتور سیکلت در سند صادره، بر اساس گواهی تأیید نوع صادره از سازمان ملی استاندارد ایران، ملزم می نماید.»
۹- ماده (۳۰) به شرح زیر اصلاح می‌شود:
« ماده ۳۰- به منظور تحقق دولت الکترونیک، تمام فرآیند ثبت نام متقاضیان انواع گواهینامه های رانندگی شامل ثبت درخواست، احراز هویت، بررسی صلاحیت ها و شرایط اخذ گواهینامه رانندگی، پرداخت هزینه های مرتبط با صدور گواهینامه رانندگی در چهارچوب مقررات، معاینات پزشکی، دریافت گواهی آموزشی، سپری کردن آزمون های نظری و عملی، نظارت بر آموزش و فعالیت مربیان و آموزشگاه های رانندگی و صدور انواع گواهینامه با ایجاد پرونده الکترونیکی و از طریق سامانه یکپارچه خدمات صدور انواع گواهینامه به صورت برخط توسط راهنمایی و رانندگی انجام خواهد شد.»
ب- این تصویب نامه یک سال پس از ابلاغ لازم الاجرا است."
politics,"به گزارش ایرنا، سپهر خلجی پنجشنبه در دیدار با استاندار فارس ضمن ابراز رضایت از حجم اطلاع رسانی در سفر دوم رئیس‌جمهور به فارس اظهار کرد: باید تمام ظرفیت‌های موجود را در امر اطلاع رسانی صحیح و سریع بسیج کرد.
رئیس شورای اطلاع رسانی دولت افزود: حجم اطلاع رسانی های صورت گرفته در سفر دوم ریاست‌جمهوری به فارس در مقایسه با سفر اول چند برابر شده که مایه دلگرمی است.
خلجی گفت: با برنامه ریزی باید از رسانه ملی، فضای مجازی و رسانه‌ها در جهت اطلاع رسانی استفاده شود.
رئیس شورای اطلاع رسانی دولت اظهار کرد: کار و خدمات ارزنده‌ای در دولت صورت می‌گیرد اما به دلیل اینکه به خوبی اطلاع رسانی نمی شود، مردم از آنها با خبر نشده و وضعیت را به درستی درک نمی‌کنند.
وی ادامه داد: باید در هر پروژه جنبه‌های تبلیغاتی و اطلاع رسانی را در نظر گرفت تا مردم به درستی از آنها با خبر شوند."
politics,"به گزارش حوزه دفاعی و امنیتی ایرنا در اطلاعیه دوم وزارت اطلاعات درباره فاجعه تروریستی کرمان آمده است: با ابراز تأسف مجدد و با اندوهی عمیق از و قوع فاجعه‌ی تروریستی اخیر کرمان و عرض تسلیتی از سویدای جان به بازماندگان شهدای مظلوم، و دعایی متضرعانه به درگاه الهی برای بهبودی کامل آسیب دیدگان آن حادثه، اینک و در پی اطلاعیه ی مورخ ۱۵ دی ماه این وزارتخانه، بخشی دیگر از اطلاعات حاصله و اقدامات به‌عمل آمده توسط سربازان گمنام امام زمان (عج) را به استحضار ملت شریف ایران می‌رساند:
۱- مجموعه‌ پایش‌های امنیتی و اقدامات اطلاعاتی، عملیاتی و فنّی که از لحظه‌ی وقوع انفجار آغاز شده بود، با گسترش حداکثری حوزه‌های جغرافیایی مورد رصد و به‌صورت هماهنگ و هم‌افزا با سایر اعضای جامعه‌ی اطلاعاتی کشور و به طور شبانه‌روزی، گسترده و همه جانبه ادامه دارد.
۲- بر اساس نتایج حاصله تاکنون، طراح و پشتیبانِ اصلی عملیات جنایت‌کارانه‌ی مورد بحث، فردی تاجیکستانی به نام مستعار «عبدالله تاجیکی» بوده است. این تروریست مزدور در تاریخ ۲۸ آذرماه گذشته همراه با یک زن و یک کودک «برای تأمین پوشش»، به‌صورت غیرمجاز و توسط قاچاق‌برهای محلی، از مرزهای جنوب شرقی وارد کشور شده، به استان کرمان منتقل و در خانه‌ای اجاره‌ای در حومه‌ی شهر کرمان مستقر می‌شود. وی علاوه بر هدایت عملیات، در کار تولید بمب‌های دست ساز نیز تخصص دارد. لذا پس از ترکیب اجزای منقطع و متعدد انفجاری و الکتریکی و تولید بمب‌ها، نهایتاً دو روز پیش از وقوع فاجعه‌ی غمبار مورد بحث، از کشور خارج شده است.
۳- هویت یکی از تروریست‌های انتحاری به‌صورت کامل احراز شد. وی بازیروف «بوزروف» اسراییلی فرزند امان الله، ۲۴ ساله و تبعه‌ی کشور تاجیکستان بوده است. نام‌برده از طریق سکوی تلگرام با فرقه‌ی آمریکا ساخته‌ی داعش آشنا شده، سپس جذب آن می‌گردد. این انتحاریِ معدوم در ماه‌های اخیر به شهر وان ترکیه عزیمت و پس از آن با عبور از ایران با کمک قاچاق‌برهای مستقر در مرزهای غربی و شرقی کشور، به افغانستان عزیمت نموده است. در آن‌جا به اردوگاه گروهک تروریستی داعش در استان بدخشان رفته، مدتی به آموختن تعالیم انحرافی و تکفیری داعش و دریافت آموزش‌های مختلف عملیاتی و تروریستی پرداخته و پس از چند ماه به ایران اعزام می‌شود. این تروریست توسط قاچاق‌برهای محلی، از مرز جالقِ کلّه‌گانِ شهرستان سراوان وارد کشور شده و پس از طی شهرهای خاش، ایرانشهر و جیرفت، نهایتاً در کرمان به همان اقامتگاه پیشگفته مراجعه و به تروریست مورد اشاره‌ی قبلی می‌پیوندد.
۴- در مورد هویت تروریست انتحاری دوم، سرنخ‌های قابل توجهی به‌دست آمده که پس از حصول مشخصات کامل وی، اعلام خواهد شد.
۵- در روز حادثه، تروریست‌ها در ساعات ۱۳:۰۳ و ۱۳:۱۴ دقیقه و بطور جداگانه، از خانه‌ی تیمی خارج و به‌سوی گلزار شهدای کرمان حرکت می‌کنند. هدف اصلی برای انفجار، مزار سردار بزرگ مبارزه با تروریسم داعشی، سپهبد شهید حاج قاسم سلیمانی بوده است. اما تروریست‌ها با مشاهده‌ی تدابیر شدید و چند لایه‌ی حفاظتی و استقرار تجهیزات و نیروهای امنیتی و انتظامی، تصمیم می‌گیرند سناریو شیطانی خود را در نقاطی نسبتاً دور از گلزار شهدا، در محیط خارج از مدارهای حفاظتی و نرسیده به گیت‌های بازرسی عملی سازند. به‌این ترتیب تروریست اول در ساعت ۱۴:۵۵ دقیقه در فاصله‌ی ۷۰۰ متری از گلزار شهدای کرمان و تروریست دوم در ساعت ۱۵:۱۵ دقیقه و در فاصله‌ی هزار متری از مزار شهدا، جلیقه های انتحاری خود را منفجر می‌نمایند.
۶- همچنان‌که در اطلاعیه‌ی اول این وزارت‌خانه اشاره شد، عملیات شناسایی و ردیابی تروریست‌ها، عناصر پشتیبان و مرتبطین داخلی و خارجی آن‌ها، بلافاصله پس از وقوع آن فاجعه آغاز شد. اولین عملیات دستگیری عوامل پشتیبان تروریست‌ها در غروب روز حادثه انجام شد. صبح روز بعد هویت تاجیکستانی یکی از تروریست‌ها شناسایی و خانه‌ی تیمی جنایت‌کاران داعشی کشف و ۲ عنصر پشتیبان دیگر آن‌ها بازداشت شدند.
۷- تروریست‌ها علاوه بر جلیقه‌های انتحاریِ استفاده شده، تجهیزات انفجاری و پارچه برای تولید دو جلیقه‌ی انفجاری دیگر را آماده‌سازی و در حیاط خانه‌ی تیمی، دفن و سطح محوطه را کاملاً هموار و عادی‌سازی کرده بودند تا کشف آن‌ها امکان‌پذیر نباشد.
Play
% buffered
00:00
Mute
Settings
PIP
Enter fullscreen
Download
۸- روند شناسایی طراحان، آمران و مرتبطین تروریسم تکفیری همچنان با سرعت و دقت، در داخل و خارج از کشور ادامه دارد. در داخل کشور تا کنون ۳۵ نفر در استان‌های کرمان، سیستان و بلوچستان، خراسان رضوی، اصفهان، تهران و آذربایجان غربی بازداشت شده‌اند. همچنین تعدادی از جنایت‌کاران دخیل در فاجعه‌ی کرمان، در آن سوی مرزها شناسایی شده‌اند که تعقیب آن‌ها با جدیّت در دستور کار قرار دارد. بدیهی است که وزارت اطلاعات، تعقیب جنایت‌کاران و عوامل به خاک و خون کشیدن ده‌ها نفر از مردم بی‌گناه را، در فراسوی مرزهای کشور و اجرای عدالت در خصوص آن‌ها را حق و وظیفه‌ی قطعی خویش دانسته و تا تحقق کامل آن از پای نخواهد نشست.
۹- در روزهای اخیر، سخنانی مبنی بر کشف توطئه های متعدد بمب گذاری، پیش از مراسم سالگرد شهید سلیمانی(ره) منتشر شد که شبهاتی ایجاد کرده است. واقعیت آن است که در خبرهای مورد بحث، دو مؤلفه ی تعداد و زمان کشفیات مواد منفجره، دقیق نمی باشند. البته در سال جاری، توطئه های بمب گذاری متعددی، منجمله برای ایجاد انفجار در مزار شهید سلیمانی وجود داشته اند اما جملگی آنها مربوط به حداقل ۵ ماه پیش به آن سو و تمامی توطئه ها با عنایات اهل بیت عصمت و طهارت(علیهم السلام) کشف و بصورت کاملاً شفاف و رسمی به استحضار ملت شریف ایران رسیده است. از آن قبیل است اطلاعیه های مورخ دوم و بیست و هفتم مرداد ماه گذشته، هشتم شهریور و بالاخره اطلاعیه‌ی دوم مهر ماه مبنی بر بازداشت ۲۸ تروریست و خنثی سازی ۳۰ انفجار همزمان در تهران. اما در ماه گذشته، تنها یک عنصر تکفیری تاجیکستانی، از سنخ دو تروریست انتحاری اخیر، به قصد انجام عملیات تروریستی در شهر مقدس مشهد وارد کشور شده بود که پیش از هر اقدامی توسط سربازان گمنام امام زمان(عج) شناسایی و بازداشت شد.
۱۰- مساعدت مردم وفادار و هوشیار ایران، بویژه مردم عزیز کرمان به خادمان خود در شناسایی عناصر مرتبط با تروریست ها، جداً دلگرم کننده و راهگشا بود. لذا ضمن تقدیم مراتب سپاس صمیمانه به محضر کرمانی های بزرگوار و تمامی ملت شریف ایران و تعظیم در برابر عظمت و احساس مسئولیت آنها، استدعای استمرار این مساعدت ها و گزارش موارد مشکوک به ستاد خبری وزارت اطلاعات «شماره ۱۱۳» را داریم.
از سوی دیگر، همراهی، همدلی و هم افزایی اعضای محترم شورای هماهنگی اطلاعات نیز نقش سترگی در شناسایی و کشفیات فوق الاشاره ایفا نمود. در این بین پشتیبانی و مساعدت های مسئولین محترم قضایی، رئیس محترم شورای امنیت کشور و مجموعه ی تحت مدیریت ایشان، سازمان اطلاعات سپاه پاسداران انقلاب اسلامی، فرماندهی انتظامی کشور و استاندار محترم کرمان جداً مؤثر و تعیین کننده بود. إن‌شاءالله با استمرار این همدلی و هم افزایی ها، هدف پلید کارفرمایان داعش ساز، برای احیای جسد متعفن تروریسم تکفیری را بر باد خواهد داد و بقایای آنرا نیز «سرکوب» خواهد کرد."
politics,"به گزارش ایرنا، علی بهادری جهرمی سخنگوی دولت روز چهارشنبه با حضور در کلیسای سرکیس مقدس با جمعی از جوانان، نخبگان، وکلا، کارآفرینان، هنرمندان، ورزشکاران، فرهنگیان و فعالان اجتماعی مسیحی ارمنی دیدار کرد و نظرات و دیدگاه‌های آنان در خصوص مسائل روز کشور را شنید.
در این دیدار که آرا شاوردیان نماینده مسیحیان ارمنی شمال کشور در مجلس شورای اسلامی، نورایر آرامیان رئیس شورای خلیفه گری ارامنه تهران و کشیش آریستاکس شامیریان روحانی کلیسای سرکیس مقدس نیز حضور داشتند، سخنگوی دولت ضمن بیان گزارشی از عملکرد دولت پاسخگوی سئوالات و دیدگاه‌های حضار بود."
politics,"به گزارش خبرنگار پارلمانی ایرنا، محسن المندلاوی در پنجمین نشست اضطراری کمیته دائمی فلسطین اتحادیه مجالس کشورهای عضو سازمان همکاری اسلامی (PUIC) و نخستین نشست کمیته فلسطین مجمع مجالس آسیایی (APA) که به میزبانی تهران در حال برگزاری است، ضمن تسلیت شهادت شماری از مردم کرمان در حادثه تروریستی اظهار داشت: جلسه امروز نشان دهنده ایستادن در برابر جنایت های ضد بشری صهیونیست ها علیه کودکان و سالمندان فلسطین و تلاش ارتش رژیم صهیونیستی برای کوچاندن آنها است.
وی با تاکید بر اینکه ما باید موضع واحدی علیه جنایت صهیونیست ها اتخاد کنیم، اضافه کرد: در همین زمینه قانونی برای پایتختی قدس شریف تصویب کردیم و برای جلوگیری از جرم‌های این رژیم، از اعضای سازمان ملل درخواست داریم با فشار وارده، از دخالت رژیم صهیونیستی و توسعه جنگ در منطقه و جهان جلوگیری کند.
رئیس مجلس اعلای اسلامی عراق افزود: ما به عنوان پارلمان های عضو کشورهای اسلامی باید در خصوص جلوگیری از نقض قطعنامه های سازمان ملل تلاش کنیم تا جنگ در غزه پایان یافته و پیش از اینکه منطقه وارد جنگ شود، اقدامات لازم را انجام دهیم. همچنین از پارلمان های کشورهای فلسطینی درخواست داریم برای تبادل اسرا اقدامات لازم را انجام دهند.
به گزارش ایرنا، پنجمین نشست اضطراری کمیته دائمی فلسطین اتحادیه مجالس کشورهای عضو سازمان همکاری اسلامی (PUIC) و نخستین نشست کمیته فلسطین مجمع مجالس آسیایی (APA) با شعار «همکاری پارلمان‌ها برای فلسطین» امروز چهارشنبه (۲۰ دی ماه) در هتل آزادی برگزار شده در دو نوبت صبح و عصر به میزبانی تهران ادامه دارد.
نمایندگان مجالس ۲۶ کشور اسلامی و آسیایی از کشورهای فلسطین، لبنان، بحرین، ترکیه، آذربایجان، ساحل عاج، الجزایر، عمان، چین، موریتانی، اندونزی، عراق، سوریه، عربستان، تاجیکستان، کویت، سنگال، مالی، مالزی، بورکینافاسو، تونس، قطر، مغرب، امارات، پاکستان و چاد در سطح رئیس و نایب رئیس پارلمانی مهمان مجلس شورای اسلامی در این اجلاس هستند.
پیش از آغاز اجلاس، مراسم خوشامد گویی و استقبال از رؤسای هیات ها توسط محمدباقر قالیباف رئیس مجلس شورای اسلامی انجام شد و در ادامه مهمانان حاضر در اجلاس عکس یادگاری گرفتند.
همچنین جمع بندی و تصویب بیانیه‌ پایانی بخش پایانی این اجلاس در نوبت صبح خواهد بود."
politics,"به گزارش حوزه دولت ایرنا، سید محمد حسینی با حضور در مزار شهدای جنایت تروریستی گلزار شهدای کرمان، در فضایی معنوی و روحانی با بازماندگان و اعضای خانواده این حادثه جانگداز دیدار و لحظاتی در کنار جمعی از آنان از جمله خانواده شهیدان سلطانی نژاد که ۹ نفر از عزیزان‌شان به شهادت رسیدند، نشست و ضمن دلجویی و ابراز همدردی، برای آنان صبر و شکیبایی مسالت کرد.
معاون پارلمانی رییس جمهور همچنین در مراسم شب هفتم شهیدان و در جمع خانواده ها و زائران گلزار شهیدان کرمان با تجلیل از روحیه بالا و صلابت و بردباری خانواده شهیدان حادثه تروریستی کرمان گفت: ملت ایران در ۴۵ سال گذشته با همین روحیه در مقابل همه کینه‌ توزی ها و دشمنی‌های مستکبران ایستادگی کرده و همواره توطئه های دشمن را خنثی کرده است.
معاون رئیس جمهور تاکید کرد:شهدای حادثه تروریستی کرمان عاشقان و دلدادگان سردار دل‌ها حاج قاسم سلیمانی بودند و در مسیر این شهید والامقام به شهادت نائل آمدند.
حسینی با اشاره به ویژگی ها و سجایای اخلاقی و رفتاری سردار دلها شهید سلیمانی خاطرنشان کرد: حاج قاسم در عین اقتدار و صلابت در صحنه‌های نبرد با دشمنان، در برخورد با مردم اهل تواضع و فروتنی بود. ایمان، اخلاص و توسل ایشان به ائمه اطهار به ویژه حضرت زهرای اطهر رمز موفقیت و محبوبیت این شهید بزرگوار بود و امیدواریم بتوانیم راه و مکتب حاج قاسم را ادامه دهیم.
معاون پارلمانی رییس جمهور اظهار داشت: امروز نه تنها خانواده های معظم ۹۴ شهید ۱۳ دی و مردم دیار کریمان بلکه مردم ایران، رزمندگان جبهه مقاومت، مسلمانان ‌و آزادیخواهان جهان در سوگ شهدای جنایت تلخ و ناگوار تروریستی، داغدار هستند و شدت این جنایت به حدی بود که برای اولین بار بیش از ۱۰۰ دولت و مجمع جهانی این جنایت را محکوم و با دولت و ملت ایران ابراز همدردی کردند.
حسینی تاکید کرد: امیدواریم آمران، طراحان، عاملان و همه کسانی که به نحوی دستشان به این جنایت آلوده شد، هرچه زودتر به سزای اعمال خود برسند و به فضل الهی و به حرمت خون زن و کودک و مظلومان این حادثه هرچه سریع‌تر شر داعش و حامیانش که رژیم صهیونیستی و آمریکا هستند، از سر ملت ها کوتاه شود."
politics,"به گزارش خبرنگار احزاب ایرنا، همایش فصلی خانه احزاب با عنوان انتخابات و احزاب در وزارت کشور برگزار شد.
سید محمدتقی شاهچراغی معاون سیاسی وزیر کشور صبح امروز (پنجشنبه) در همایش احزاب در وزارت کشور طی سخنانی گفت: در خصوص انتخابات و اهمیت آن، راهبردهای که مقام معظم رهبری در این خصوص فرمودند، حتماً در کلام نمایندگان احزاب خواهد بود.تمام مسائل انتخابات گذشته را بررسی کرده و نیازها را برطرف کرده‌ایم و باید بگویم به لحاظ زمانی از انتخابات گذشته جلوتر هستیم.
رئیس ستاد انتخابات کشور تاکید کرد: در انتخابات امسال ۴۰۰۰ شعبه بیشتر از گذشته در نظر گرفتیم تا سهولت در امر رأی‌گیری صورت بگیرد، همچنین قریب ۵۹ هزار شعبه آماده اخذ رای هستند و دستگاه‌های احراز هویت و نرم‌افزارهای مورد نیاز تأمین شده است. اعضای شعب نمایندگان مشخص می‌شوند که این‌ها جدا از وظایف ناظران شورای نگهبان است.
وی با بیان اینکه چاپ ۷۱ میلیون تعرفه به تفکیک صورت گرفته است و آماده شده است، خاطرنشان کرد: برای اجرای انتخابات همه شرایط فراهم است. به نظرم قانون همه چیز را تعریف کرده و همه کارها باید برابر قانون صورت بگیرد. شورای نگهبان از دیروز یک ماه فرصت دارد تا صلاحیت‌ها را بررسی کند. تا قبل از این هیات نظارت وظایف و مسئولیت در این خصوص داشته است.
شاهچراغی ‌ادامه داد: به نظرم فرصت هست و ما هم در حوزه وزارت کشور تلاش داریم تا شاهد مشارکت حداکثری باشیم که به دلایل مختلف است که از جمله مسائل کلان کشور و فرمایشات مقام معظم رهبری است. قطعاً مردم باید در همه مراحل حضور داشته باشند و انتخابات محدود نشود. احزاب هم باید حضور داشته باشند و فعالیت آنها صرفا به انتخابات محدود نشود.
وی گفت: جناح اصولگرا و اصلاح‌طلب فرقی نمی‌کند، به موضع انتخابات از موضع تکلیف نگاه کنیم. اگر نقد درستی هم وجود داشته باشد، ما در وزارت کشور استقبال می‌کنیم و تا آخر زمانی که قرار است اعلام نظر شود، ما در خدمت احزاب هستیم.
معاون سیاسی وزارت کشور با تاکید بر اینکه حضور در میدان انتخابات یک تکلیف است، گفت: انتخابات آثار ملی و فراملی دارد. نگران زخم زبان ها نباشید. همه دستگاه‌ها طبق قانون عمل کنند تا مشارکتی که در کلام رهبری آمده، محقق شود.
شاهچراغی در پایان خاطرنشان کرد: امیدوارم فرصتی برای همکاری و همدلی ایجاد شود تا در اولین قدم، نتیجه آن را در ۱۱ اسفند با تلاش‌های شما ببینیم؛ زیرا شما معتمد بخشی از مردم هستید."
politics,"سردار سید حمزه قلندری در گفت و گو با خبرنگار دفاعی و امنیتی ایرنا، درباره تعاملات وزارت دفاع با سایر کشورها در بخش‌های جغرافیایی، زمین شناسی و تعیین حدود مرزها اظهار داشت: حوزه علوم جغرافیایی از حوزه های دانش بنیان و فناورمحوری است که در کشور به خوبی نهادینه و بومی سازی شده و نه تنها جوابگوی نیازهای کشور است بلکه با ایجاد شبکه پایدار، همراه و همکار با دانشگاه ها و مراجع دانش بنیان کشور توانسته دستاوردهای قابل ملاحظه ای را در زمینه علوم جغرافیایی و ژئوماتیک برای جمهوری اسلامی ایران به همراه داشته باشد.
وی افزود: کشورهای زیادی از جمهوری اسلامی در حوزه های ژئوماتیک و علوم مبتنی بر جغرافیا درخواست همکاری دارند بر همین اساس این شبکه توانمند شکل گرفته است و وزارت دفاع و پشتیبانی نیروهای مسلح و مراکز دانشگاهی و دانش بنیان توانسته اند قراردادهای خوبی را با کشورهای منطقه، همسایه و سایر کشورها به امضا برسانند.
معاون امور بین‌الملل وزارت دفاع درباره صادرات محصولات جغرافیایی کشورمان نیز توضیح داد: دانش موجود در سازمان جغرافیایی و محصولات سازمان جغرافیایی به صورت مستقل قابل ارایه به طرف های خارجی و خریداران است، همچنین این محصولات به صورت کمک و زمینه ای برای سایر فناوری ها می تواند مورد استفاده قرار گیرد.
سردار قلندری با بیان اینکه دانش جغرافیایی امروز یک دانش گسترده ای است که پیوند محکمی با موضوعات فضایی، زمین شناسی، معدن و کشاورزی دارد، افزود: همه این ظرفیت ها باعث شده است خیمه ای که در سازمان جغرافیای نیروهای مسلح شکل گرفته بتواند شرکت های مختلف دانش بنیان و فناور کشور را دور هم جمع کند.
وی در ادامه به سومین نمایشگاه تخصصی بین المللی ایران ژئو که از ۲ تا ۵ دی ماه در محل دائمی نمایشگاه‌های بین‌المللی تهران برگزار شد، اشاره کرد و این نمایشگاه را نمادی از توانمندی جمهوری اسلامی ایران و بخش های دانش بنیان و مهم تر از آن جوانان دانشمند و فناور کشور در حوزه جغرافیا و علوم ژئوماتیک دانست.
بیشتر بخوانید
۹۰ درصد نیاز نیروهای مسلح توسط وزارت دفاع تامین می‌شود
هماهنگی بالایی بین دیپلماسی دفاعی و غیرنظامی کشور وجود دارد
نمی‌گذاریم کوچک‌ترین حقی از ملت ایران در حقابه‌ها تضعیف شود
معاون امور بین الملل وزارت دفاع درباره حقابه کشورمان با کشورهای دیگر هم گفت: این موضوع از سیاست های کلان کشور است و وزارت دفاع همگام با سایر بخش های کشور و مجموعه دیپلماسی کشور تا کنون در این زمینه موفق عمل کرده است.
سردار قلندری در ادامه این اطمینان را به مردم داد که خدمتگزاران‌ آنها در وزارت دفاع و پشتیانی نیروهای مسلح دوشادوش سایر خدمتگزاران اجازه نخواهند داد کوچک‌ترین حقی از ملت تضعیف شود.
وی به دیپلماسی دفاعی کشور نیز اشاره کرد و اظهار داشت: یکی از مهمترین وجوهی که در حوزه دیپلماسی دفاعی شاهد هستیم حضور پررنگ نمایندگان سیاسی کشورهای خارجی مقیم تهران در رویدادهایی است که به همت وزارت دفاع و پشتیبانی نیروهای مسلح برگزار می شود.
معاون امور بین‌الملل وزارت دفاع خاطرنشان کرد: امروز نه فقط ما، بلکه حتی آنها که خیرخواه ملت ایران نیستند و شاید دشمن جمهوری اسلامی باشند به صراحت اعلام می کنند که کشورهای مختلف در حال روی آوردن به جمهوری اسلامی برای بهره مندی از توانمندی های مختلف به ویژه در حوزه صنایع دفاعی هستند.
سردار قلندری تاکید کرد: امروز صنعت دفاعی جمهوری اسلامی ایران در حال پیشرفت بر لبه های فناوری است و این امر که مبتنی بر علم و دانش بومی ایرانیان است مورد استقبال کشورهای مختلف قرار گرفته است و کثرت رفت و آمدهای دیپلماتیکی که در ایران شاهد هستیم، دلیلی بر این موضوع است."
politics,"به گزارش خبرنگار حوزه احزاب خبرگزاری ایرنا، پنج شنبه صبح -به وقت ۲۱ دی ۱۴۰۲- همراه با همکارم از محل خبرگزاری جمهوری اسلامی به سَمت یک مراسم سیاسی رفتیم. در ماشین(تاکسی اینترنتی) درباره برنامه‌ها و اهدافی که از پوشش هفتمین مراسم سالگرد اکبر هاشمی رفسنجانی داریم صحبت کردیم، راننده مطلع شد که خبرنگار سیاسی هستیم. به مزاح گفت ما چه خبرنگاران خوبی داریم که نمی‌شناسیمشان؛ فقط «یوسف سلامی» را روی آنتن می‌بینیم (باخنده). از زندگی خود گفت و برای ما آرزوی موفقیت کرد.
میرزاده اولین مقام حاضر در مراسم بزرگداشت
ساعت ۹:۳۸ دقیقه به جماران رسیدیم. هنوز مراسم رسمأ آغاز نشده بود اما تعدادی از مردم و فعالان سیاسی در سالن حسینیه شماره ۲ جماران که ظرفیت کوچکی هم دارد حضور داشتند. «حمید میرزاده» که پس از به روی کارآمدن دولتِ روحانی تا ارتحال هاشمی ریاست دانشگاه آزاد را برعهده داشت در ردیف نخست نشسته بود.
نگرانی داماد از تاخیر پدر زن در مراسم هاشمی

«کامبیز مهدیزاده» داماد روحانی هم در ردیف آخر حضور داشت. پس از مدتی که گذشت نزدیک جایگاه رفت و به صورت تلفنی، حضور پدر همسرش در مراسم را پیگیری می‌کرد.
حسینیه را با صندلی‌ها به دوقسمت تقسیم کرده بودند. سمت راسمت در اختیار آقایان و سمت چپ برای بانوان اختصاص داده شده بود؛ این تقسیم بندی پس از ازدحام جمعیت کنار گذاشته شد و مسئولان مراسم صندلی‌های زیادی را در سالن [پشت ردیف بانوان قرار دادند تا شرکت کنندگان جلوس کنند] اما صندلی‌ها باز نتوانست جواب همه شرکنندکان مراسم را بدهد پس برخی دیگر به ناچار به صورت نشسته در زمین مراسم را دنبال می‌کردند. در این بین، «شهاب الدین طباطبایی» دبیر کل حزب ندای ایرانیان، «الیاس حضرتی» مدیر مسئول روزنامه اعتماد و «احمد مازنی» نماینده سابق مجلس که ارتباط نزدیکی با حزب اعتماد ملی و مجمع روحانیون مبارز دارد، از جمله سیاسیونی بودند که ایستاده بودند و جا برای نشستن آنها نبود!
عکاسان قبل از شروع مراسم حضور و در حلقه‌ای که از قبل تشکیل داده بودند، تصویر ورود شخصیت‌های سیاسی در سالگرد هاشمی رفسنجانی را ثبت می‌کردند. هر شخصیت صاحب نام وارد سالن می‌شد، صدای شاتر دوربین‌ها به گوش می‌رسید.
در راهروی کوچک حسینیه عکس بزرگ از آیت الله هاشمی رفسنجانی روی یک میز بیضی شکل قرار گرفته بود. مهدی، محسن و فاطمه هاشمی سه فرزند رئیس فقید مجمع تشخیص ایستاده بودند و به شرکت کنندگان در مراسم سالگرد پدرشان خیرمقدم می‌گفتند. البته تحرک «فاطمه هاشمی» خیلی بیش از برادرانش بود. او مدام در حال تحرک و رفت و آمد بود.
تاخیر یاسر هاشمی در مراسم بزرگداشت پدرش
ساعت ۹:۴۶ دقیقه «عفت مرعشی» همسر هاشمی رفسنجانی با ولیچر وارد سالن شد و در ردیف نخست - سمت بانوان ـ قرار گرفت. همین که جای خود را یافت به مُرور شخصیت‌هایی که در مراسم حضور یافته بودند به سمتش رفتند و با او سلام و احوال پرسی کردند. «حمید میرزاده»، «یدالله طاهرنژاد» عضو شورای مرکزی حزب کارگزاران و «سید محمد حسین عادلی» رئیس اسبق بانک مرکزی از جمله این افراد بودند.
ساعت ۱۰:۰۳ دقیقه: «یاسر هاشمی رفسنجانی» فرزند کوچک آیت الله هاشمی به مراسم پدرش رسید. وقتی «محسن هاشمی» یاسر را دید خطاب به او گفت «به-به» او هم به برادش دست داد و کنارشان ایستاد.
ظریف با پسران هاشمی دست نداد
«محمد جود ظریف» وزیر پیشین امور خارجه که این روزها مشغول تدریس در دانشگاه است با کت و شلوار و به صورت رسمی در مراسم سالگرد حضور یافت. ماسک هم زده بود و وقتی فرزندان آیت الله را دید دست روی سینه گذاشت و خطاب به آنها گفت:عذرخواهم نمی‌توام دست بدهم، سرما خورده‌ام سپس رفت و در ردیف نخست نشست. تا پایان مراسم هم ماسک را از صورت برنداشت.
نام یک فرد در این مراسم زیاده برده می‌شد. شخصی به نام «داریوش». هرشخصیت سیاسی و شناخته شده وارد سالن می‌شد «محسن هاشمی» او را خطاب قرار می داد تا شخصیت‌ها را برای جلوس بر صندلی و در ردیف نخست راهنمایی کند. صداکردن پی در پی هاشمی از این شخص(داریوش) کار را به مزاح با عکاسان خبری کشاند. آنجا که رو به آنها با خنده گفت هر کس آمد من داریوش را صدا می‌کنم.
۱۰:۰۹ دقیقه: مراسم هفتمین سالگرد ارتحال هاشمی رفسنجانی با تلاوت آیاتی از کلام الله مجید و پخش سرود «جمهوری اسلامی» رسما آغاز شد. در همین زمان «محمود واعظی» از نیروهای نزدیک رئیس‌جمهور سابق وارد حسینیه شد و سپس با مصافحه‌ای که با فرزندان هاشمی کرد به ردیف جلوی سالن هدایت و با «محسن رفیق دوست» خوش و بش کرد.
۱۰:۱۴ دقیقه کلیپی از حضور و کاندیداتوری هاشمی رفسنجانی در سال ۹۲ و حمایت او از «حسن روحانی» در آوردگاه یازدهمین دوره ریاست جمهوری پخش شد و سپس از «محسن هاشمی» دعوت شد پشت تریبون قرار گیرد و سخنرانی کند.
محسن هاشمی: فائزه خارج از چارچوب حرف زد
او طی سخنانی که با بغض همراه بود دی ماه را به واسطه درگذشت هاشمی رفسنجانی، شهادت حاج قاسم، سقوط هواپیمای اوکراینی و حادثه تروریستی در کرمان ماه غم ناک دانست و گفت: والده ما از بنده سؤال کرد که چرا فائزه زندان است؟ گفتم خارج از چارچوب حرف زده است. گفت مگر حرف زدن جرم است؟! نمی‌خواهی برای‌ او کاری کنی؟ گفتم به دفتر رهبری تلفن کرده‌ام و به آقای اژه‌ای نامه نوشته‌ام.
دومین سخنران«رضا امراللهی» رئیس اسبق سازمان انرژی اتمی و عضو حزب کارگزاران بود که طی سخنانی به دیدگاه مرحوم هاشمی در حوزه هسته‌ای پرداخت. او سخنانش را کوتاه ایراد کرد تا نوبت به فرزند دیگر هاشمی رفسنجانی هم برسد. «فاطمه هاشمی رفسنجانی» که در شورای مرکزی حزب اعتدال و توسعه نیز عضویت دارد همانند برادرش با بغض درباره پدرش صحبت کرد و خاطراتی از او خواند. دربخشی از خاطرات از حسن روحانی یاد کرد. و به او که در مراسم حضور داشت گفت: آقای روحانی! پدر در خاطراتش شما را روحانی خطاب کرده و من همان متن را می خوانم! اگر آقا نگفته‌ام عذرخواهی می‌کنم.
عارف و خرازی منتظر سخنرانی روحانی نماندند
«محمد رضا عارف» معاون اول دولت اصلاحات و «سید کمال خرازی» رئیس شورای راهبردی روابط خارجی زود مراسم را ترک کردند. عارف بعد از پایان سخنان«محسن هاشمی» از او خداحافظی کرد و گفت، استفاده کردیم.
۱۰:۴۵ درب های حسینه کاملا باز شد. قبلا یک در باز بود. خبرنگاران و عکاسان کنجکاو شدند و احساس کردند رئیس‌جمهور سابق وارد شد اما این «علی اکبر ناطق نوری» بود که خود را به جماران رساند تا در مراسم رفیق دیرینه شرکت کند. محسن هاشمی هم به استقبالش رفت و دست اندرکاران او را ردیف نخست هدایت کردند.
خوش و بش خاتمی با رقیب دیروز!
«علی خاتمی» رئیس دفتر رئیس دولت اصلاحات هم آمد. خوش و بش کوتاهی کرد و خطاب به مسئولان مراسم گفت: الان حاج آقا هم می رسند. ساعت ۱۰:۵۱ دقیقه بود که خاتمی آمد و وقتی با جمعیت زیاد روبه رو شد گفت: من همین جا(انتهای سالن) می نشینم که با مخالفت مسئولان مراسم مواجه شد و او را در ردیف نخست و کنار رقیب او در سال ۷۶ بودند. وقتی با با ناطق رو به رو شد خوش و بشی صمیمی کرد و کنار او نشست.
ساعت ۱۰:۵۳ دقیقه دقیقه حسن روحانی بالاخره به مراسم آمد و کنار یاران خود یعنی ناطق نوری و محمد خاتمی جلوس کرد. گمان می‌رفت دیگر شخصیت شاخصی حضور نیابد اما آخرین نفر سید حسن خمینی بود.
هنگامی که ردیف نخست با حضور رئیس دولت اصلاحات، علی اکبر ناطق نوری و سید حسن خمینی تکمیل شد عکاسی را پیدا نمی‌کردید که آنجا نباشد. حتی کار به تذکر مجری مراسم رسید و از عکاسان درخواست کرد برای مدیریت و نظم برنامه دیگر تصویری را ثبت نکنند!
گعدهای سیاسیون در مراسم ختم
تشکیل گعده‌های دو یا چند نفر هم در مراسم سالگرد آیت الله جالب توجه بود. «احمد مازنی» و «اسماعیل دوستی» که صلاحیت هر دو آنها برای انتخابات مجلس تاییده شده است مدتی ایستاده در حال صحبت و رایزنی با یکدیگر بودند.
اکثر مدیران دولت های اصلاحات، تدبیر و امید، سازندگی و کارگزارانی‌ها در مراسم حضور داشتند. از محمد رضا و علیرضا بهشتی فرزندان شهید بهشتی تا کمال خرازی،بیژن نامدار زنگنه، عیسی کلانتری، عباس آخوندی، غلام‌حسین کرباسچی، عبدالناصر همتی، اسحاق جهانگیری، محمد رضا عارف، اکبر بشارتی، معصومه ابتکار، سید رضا صالحی امیری، مجید انصاری،محمد باقر نوبخت محمد هاشمی رفسنجانی، رئیس دولت اصلاحات، علی اکبر ناطق نوری، حسن روحانی، سید حسن خمینی در مراسم حضور داشتند.
سخنران ویژه مراسم، حسن روحانی رئیس دولت‌های یازدهم و دوازدهم بود. او از این تریبون استفاده کرد و ضمن دفاع و تمجید از عملکرد دولت مبتوعش بویژه در حوزه اقتصادی، کنایه‌ای هم به مسئولان انتخابات و دولتمردان فعلی زد. سخنانش ساعت ۱۲:۱۰ دقیقه و نزدیک به اذان ظهر به پایان رسید و او به همراه حسن خمینی از درب دیگر حسینه خارج شدند.
غیبت لاریجانی در مراسم سالگرد!
مهمترین حاشیه‌ای که توجه رسانه‌ای‌ها را در هفتمین مراسم سالگرد«آیت الله» به خود جلب کرد، عدم حضور علی اردشیر لاریجانی رئیس پیشین مجلس شورای اسلامی بود.
سلفی با آقای دیپلمات!
مراسم تمام شده بود اما تعدادی از شرکت کنندگان به سراغ سیاسیون رفتند تا سلفی بگیرند از این رو تعدادی دور ظریفِ دیپلمات حلقه زدند و با او سلفی گرفتند. باز،  بازار گعده‌های چند نفره داغ شد. حجت الاسلام «مجید انصاری» عضو مجمع روحانیون، «قدرت الله علیخانی» نماینده ادوار مجلس و از نیروهای نزدیک به مجمع روحانیون،حسین سیمایی صراف دبیر هیأت دولت دوازدهم،محمد علی رحمانی عضو مجمع روحانیون دور هم جمع شده بودند و در حال گپ و گفت بودند.
در سوی دیگر سالن، محمود واعظی با عباس آخوندی، عطریانفر با حسین علایی، علی جنتی با رحمت الله بیگدلی فعال سیاسی اصلاح طلب مشغول صحبت با یکدیگر بودند. واعظی پس از پایان صحبت هایش با وزیر اسبق راه و شهرسازی با غلام‌علی جعفر زاده ایمن آبادی که صلاحیتش در انتخابات مجلس تاییده نشده و از اعضای شورای مرکزی حزب اعتدال و توسعه نیز هست گفت‌وگو کرد.
عضو مجمع روحانیون: در جلسات شرکت نمی‌کنم
حجت الاسلام حجتی کرمانی عضو سابق مجلس خبرگان رهبری که در دهه ۷۰ مناظره او با مرحوم علامه مصباح یزدی حسابی دیده شده بود پس از خروج مراسم، محمود واعظی را دید. واعظی نزدیک به او شد و گفت: خیلی برای شما دعا می کنم، به فکرتان هستم. حجتی کرمانی هم از فعالیت برادر واعظی سوال کرد که از او شنید در قم مشغول کار و تحقیق و مطالعه است. سپس از هم خداحافظی کردند.
بیرون مراسم درحال رصد اخبار مراسم بودم که یک فرد کنار محمد علی رحمانی عضو مجمع روحانیون قرار گفت و از او سوال کرد: «حاج آقا دیگر در جلسات مجمع روحانیون شرکت نمی کنید؟» که وی گفت خیلی شرکت نمی کنم. دوباره از او سوال شد «پس انصراف دادید؟» پاسخ داد: نه انصراف ندادم اما فعلا شرکت نمی کنم. این موضع گیری هم برای ما که در حوزه احزاب فعالیت رسانه‌ای می کنیم جالب بود.
سرانجام پرونده هفتین سالگرد اکبر هاشمی رفسنجانی با حاشیه‌های زیادی که به همراه داشت بسته شد.
بیشتر بخوانید
«عصر جام‌جم» با محوریت مناظره‌های انتخاباتی کلید خورد"
politics,"به گزارش گروه سیاسی ایرنا، گزیده نشست صمیمی رئیس جمهور با دبیران کل احزاب و فعالان سیاسی کشور امروز ساعت ۱۶:۱۵ از شبکه سراسری خبر پخش می شود و بازپخش آن نیز ساعت ۲۲ از همین شبکه خواهد بود.
۵۰ نفر از دبیران احزاب و فعالان سیاسی از تمامی طیف‌های سیاسی کشور که محور اصلی آن انتخابات اسفند ۱۴۰۲ بود، روز دوشنبه - ۱۱ دی ماه - با آیت الله سید ابراهیم رئیسی رئیس جمهور، دیدار و گفت‌وگو کردند.
این دومین نشست رئیس جمهور با احزاب و فعالان سیاسی بود که قرار بود ۹۰ دقیقه باشد اما ۱۸۰ دقیقه طول کشید و ۲۵ نفر از میهمانان نیز سخنرانی کردند. همچنین اولین نشست وی با فعالان سیاسی در بهار (اردیبهشت) ۱۴۰۱ و در آخرین روزهای ماه مبارک رمضان برگزار شد.
از اصلاح‌طلبان افرادی نظیر «مجید انصاری، محمدعلی ابطحی، جواد امام، محمد هاشمی، حسین مرعشی، محسن هاشمی، محمد قوچانی، الیاس حضرتی، مسعود پزشکیان و ...»، از اصولگرایان «غلامعلی حدادعادل، مرتضی آقاتهرانی، صادق محصولی، حمید رسایی، محمدرضا باهنر، اسدالله بادامچیان، مالک شریعتی، سیدنظام موسوی و ...» و از اعتدالیون نیز «محمدباقر نوبخت، علی ربیعی، علی مطهری، قدرت‌الله حشمتیان و ...» در این نشست حضور داشتند."
politics,"«داود منظور» رئیس سازمان برنامه و بودجه در گفت وگو با خبرنگار دولت ایرنا درباره آخرین وضعیت دستور اخیر رئیس جمهور در زمینه اجرای عدالت در پرداخت حقوق کارکنان با روش های مختلف استخدامی تصریح کرد: سیاست‌گذاری در خصوص نیروی انسانی را دولت با پیشنهاد سازمان اداری و استخدامی کشور تصویب می‌کند.
وی ادامه داد: رئیس جمهور دستور داد تا ما عدالت در نظام پرداخت‌ها را تقویت کنیم و افزایش دهیم؛ در جلسه هفته گذشته هیأت دولت نیز گزارشی را رئیس سازمان اداری و استخدامی در دولت در خصوص اقداماتی که انجام شده و برنامه هایی که در دست اقدام دارند تا عدالت بهبود نظام پرداخت تصویب شود.
معاون رئیس جمهور درباره اینکه چه زمانی این برنامه ها اجرایی می‌شوند گفت: در حال حاضر برخی اقدامات لازم برای ارتقای عدالت در نظام پرداخت حقوق و مزایای کارکنان دولت، از قبل آغاز و اجرایی شده است برخی برنامه ها هم در دست اجرا هستند که در دستور کار سال جاری و سال آینده قرار دارد.
منظور درباره اینکه آیا دستور رئیس جمهور در خصوص افزایش عدالت در نظام پرداخت حقوق کارکنان، به این معناست که پرداختی‌های کارکنان دولت با روش مختلفق استخدامی اعم از رسمی، پیمانی، قراردادی و شرکتی یکسان می‌شود؟ گفت: نظام پرداخت، معیار دارد به این معنا که افراد بر اساس یک سری ضوابطی که در قانون خدمات کشوری و قوانین موضوعه دیگر پیش‌بینی شده، حقوق می گیرند.
بیشتر بخوانید
میزان افزایش حقوق کارکنان در لایحه بودجه ۱۴۰۳ مشخص شد
حقوق کارمندان دی ماه مستقیم از خزانه پرداخت می‌شود
افزایش ۴ برابری حقوق سربازان از سوی دولت
آیت الله رئیسی درباره عدالت در پرداخت حقوق کارکنان دولت چه گفت؟
آیت‌الله رئیسی در جلسه چهارشنبه ۱۹ آبان هیأت دولت درباره اجرای قانون نظام هماهنگ پرداخت، گفت: مبنای کار دولت سیزدهم اجرای عدالت است و یکی از جاهایی که مورد توجه خیل عظیمی از مردم برای اجرای عدالت است، نظام پرداخت حقوق‌بگیران و کارکنان دولت است.
رئیس‌جمهور با بیان اینکه پرداخت حقوق به افراد از محل خزانه نباید محرمانه تلقی شود و برابر مقررات قانونی پرداخت‌ها در سامانه مربوطه ثبت شود، افزود: ما مکلف به اجرای عدالت در نظام پرداخت حقوق هستیم و تحقق عدالت در این زمینه منوط به ارایه اطلاعات از سوی دستگاه‌های مختلف به سازمان امور اداری و استخدامی است.
آیت‌الله رئیسی تصریح کرد: تحقق عدالت در نظام پرداخت حقوق و دستمزد صرفاً مشمول حقوق‌بگیران دولت نیست و تمام کارگزاران حکومت اسلامی که حقوق آنان از محل خزانه پرداخت می‌شَود باید براساس چارچوبی مبتنی بر عدالت حقوق دریافت کنند که لحاظ تخصص و مهارت‌های افراد و سختی کار و امثال آن نیز از ضرورت‌های تحقق عدالت در نظام پرداخت حقوق است."
politics,"به گزارش خبرنگار دفاعی و امنیتی ایرنا ، سردار حسین معروفی روز پنجشنبه در اولین اجلاس بین المللی رسانه ای تهران با موضوع اتحاد رسانه ای مقابله با تروریسم و داعش از غزه تا کرمان گفت: حادثه ای که در ۱۳ دی ماه چهارسال پیش اتفاق افتاد به شهادت رساندن حاج قاسم سلیمانی بود. دشمن ما شکست خورده و در حال فرار است دشمن در حال فرار انتحار می کند.
معاون هماهنگ کننده سازمان بسیج مستضعفین گفت: سردار سلیمانی با اراده و فضل الهی و مدیریت و رهبری امام خامنه ای سیطره داعش را برچید و از ایجاد یک اسراییل دوم در جهان اسلام جلوگیری کرد که کار، بزرگی بود. اثر این کار بزرگ فقط متعلق به جبهه مقاومت و ایران اسلامی نبود اثر آن در امنیت اروپا هم نمایان بود. چرا که اگر داعش نابود نمی شد و این اقدام بزرگ انجام نمی شد ناامنی در کشورهای اروپایی غوغا می کرد.
وی ادامه داد: سردار سلیمانی مقابله در برابر داعش را با نگاه دین با نگاه انسانیت با نگاه ارزش های الهی و انسانی و نه با نگاه مذهبی و قومی انجام داد، در مقابل پیروزی بزرگ، دشمن قلب سردار سلیمانی را هدف قرار داد تا قلب مقاومت و جهان اسلام از کار بیافتد، اما به هدف خود دست نیافت چرا که اولین نرم افزار انتقام آن ۸۵ میلیون قلب سلیمانی در ایران بود که به حرکت درآمد. اولین نرم افزار انتقام ۲۵ میلیون نفری بود که زیر پیکر مطهرش عزداری و تشییع کردند. نرم افزار بعدی انتقام، برگزاری مراسم های بزرگداشت سالگرد اول، دوم، سوم و چهارم شهید سلیمانی بود.
سردار معروفی گفت: در روز اول گرامیداشت چهارمین سالگرد شهید قاسم سلیمانی ۲۴۰ هزار نفر فقط در گلزار شهدا زیارت کردند و ۶۰ هزار نفر شب مانی بودند که این بزرگترین نرم افزار انتقام بود. فکر کردند با شهادت سردار سلیمانی قلب مقاومت از کار می افتد همه قلب ملت ایران قاسم سلیمانی شد.
وی با تاکید بر این که جنایت کرمان را با تمام وجود محکوم می کنیم گفت: اما مفهوم ما ملت امام حسین (ع) و شهادتیم را مردم کرمان در روز بعد از آن دوباره با حرکت دهها هزارنفری در موکب ها نشان دادند که بزرگترین پیام را به دشمن داد که موضع ما انفعال نخواهد بود و ما پای عزت و شرف خود می ایستیم.
سردار معروفی افزود: جمله امام (ره) ما که گفت بکشید که ما بیدارتر می شویم دوباره ظهور پیدا کرد و عملیاتی شد. ترس و وحشت برای این ملت مفهوم و معنایی ندارد چرا که این ملت امام حسینی و عاشورایی و تربیت شده مکتب وحی است.
معاون هماهنگ کننده سازمان بسیج مستضعفین با بیان این که شهدای عزیزی که در همین حاددثه تروریستی کرمان شهید شدند، اهل تسنن و گروه های متفاوت هستند گفت: این راه و این مکتب سست نخواهد شد و به طور قطع تدابیر و فرمان رهبر انقلاب در سخنرانی برای مردم قم در ۱۹ دی سرلوحه همه امور قرار خواهد گرفت.
وی افزود: دشمن امروز مثلت تضعیف، تخریب و انشقاق را در دستور کار قرار داده است اما بداند آگاهی، هوشمندی و بصیرت ملت اجازه نخواهد داد انشقاقی در کشور و محور مقاومت بوجود آید.
سردار معروفی در ادامه درباره شهید سلیمانی گفت: شهید سلیمانی شخصیت ممتاز و در بعضی از عرصه ها بی نظیری داشت که محصول انقلاب اسلامی، امام، ولی و حجت خدا است. عصاره ملت بزرگ ایران است. هرکس بخواهد بداند که انقلاب اسلامی و ولایت و دین چه کرده است در قاسم سلیمانی مطالعه کند.
معاون هماهنگ کننده سازمان بسیج مستضعفین افزود: امروز همه در مقابل او زانو می زنند او خروجی مکتب، نظام و انقلاب و حجت خدا است. استاد و مربی حاج قاسمی که امروز صاحب مکتب است امام خامنه ای است. اندیشه زیبای شهید سلیمانی اصلی ترین پایه ماندگاری حاج قاسم است. حاج قاسم زیبا فکر می کرد که عمل زیبا داشت.
وی افزود: شهید سلیمانی جمله ای برای ما داشت، اگر بخواهید مصون بمانید خودتان را با بزرگان دین تطبیق دهید و ویژگی های بزرگان دین را در خود نهادینه کنید.
سردار معروفی با بیان این که ویژگی های اصحاب امامان معصوم در وجود حاج قاسم نهادینه شده بود گفت: شهید سلیمانی همیشه می گفت اگر کسی به اندازه یک نخ قرقره به نظام وصله با یک ریسمان او را نگه دارید. آستانه تحمل را بالا بردن از نظامات فکری حاج قاسم بود.
معاون هماهنگ کننده سازمان بسیج مستضعفین در ادامه با بیان این که چرا در غزه رسانه ای ها را زدند؟ گفت: چون رسانه در غزه توانست همه وجدان های خواب جهان را بیدار کند و فلسطین را از فراموشی نجات دهد. بزرگترین اقدام را رسانه ها انجام دادند و همه وجدان ها بیدار شد. به همین خاطر آنها را شهید کردند.
وی گفت: برای دفاع از مظلوم و محرومین در مقابل نظام سلطه وحدت رسانه ها لازم است و این وحدت از انشقاق جهان اسلام جلوگیری می کند."
politics,"به گزارش خبرنگار حوزه احزاب ایرنا، ایام سالگرد درگذشت مرحوم هاشمی که می‌شود بازار بازخوانی کارنامه او در رسانه‌ها هم داغ می‌شود. گرچه شاید از آن تحلیل‌های پر حرارت سال‌های آخر عمر هاشمی ـ له یا علیه وی ـ فاصله گرفته باشیم، اما به هر حال هاشمی کسی نیست که بتوان او را نادیده گرفت و بی‌اعتنا به او تاریخ انقلاب و نظام اسلامی را روایت کرد. هاشمی هم‌چنان در اصطکاک دو قرائت متفاوت، یا به عبارت دقیق‌تر دو رویکرد به عملکرد متفاوت خود او در نوسان است و بسته به این‌که هر کس به کدام دوره از زندگی وی تعلق خاطر داشته باشد تمرکز و تأکید خود را متوجه آن مقطع کرده و وجه دیگر هاشمی را به محاق بی‌توجهی برده است. اما واقع آن است که برای ترسیم تصویری درست از او باید هر دو روی سکه حیات هاشمی را روایت کرد و فروگذاردن هر بخشی از آن تنها تحریف شخصیتی است که با همه تضادهایش شایسته توجه است و دگرگونی‌های احوال او درس‌آموز.
هاشمی و اغراق‌های گزاف اصلاح‌طلبان
طی این سال‌ها اصلاح‌طلبان، یعنی همان‌ها که روزگاری هاشمی را با عناوینی نظیر «عالیجناب سرخ‌پوش» از عرصه سیاست رانده و با تقلب گسترده‌ای که در انتخابات مجلس ششم رقم زدند او را تحقیر کرده و تا رتبه ۳۰ در تهران تنزل داده و ناگزیر از انصراف از نمایندگی کردند، حالا چهره‌ای مسیح‌گونه از او ارائه می‌کنند که اگر نبود اساساً امورات مملکت نمی‌گذشت و اصلا حتی چه بسا خبری از اصل انقلاب هم نبود!
روزنامه «سازندگی» ویژه نامه‌ای منتشر کرده بود تا دین خود را به پدرخوانده‌اش به نیکوترین وجهی ادا کند. اگر تا پیش از این برای اثبات بزرگی شخصیت هاشمی، او را به «امیرکبیر» تشبیه می‌کردند و لقب «امیرکبیر» دوران به او داده بودند، محمد عطریان‌فر عضو شورای مرکزی کارگزاران پا را از این گلیم فراتر نهاده و رسما و بدون تعارف هاشمی را «بزرگ‌تر از امیرکبیر» خوانده است!
او هاشمی را هم‌چنین هم‌عرض و هم‌رده حضرت امام(ره) از بانیان و بنیانگذاران اصل انقلاب به حساب آورده که اگر نبود چه بسا امام هم نمی‌توانست امر انقلاب را به سرانجام برساند!
«محمد قوچانی» هم در فضای «اگر هاشمی بود» قلم‌فرسایی کرده و شکست‌های متعدد هاشمی را به عدم وحدت اصلاح‌طلبان فروکاسته و از نارضایتی‌های گسترده مردم از مرام و مسلک و سیاست‌های هاشمی سخنی به میان نیاورده است! به‌رغم قوچانی و رفقایش هاشمی اگر هم بود در ۱۴۰۰ که آتش خشم ملت از عملکرد ناکارآمد دولت فرزندخوانده وی به قهر مردم با صندوق رأی انجامید، دامان او را هم می‌گرفت و اگر در ۹۲ روحانی از جام اعتبار هاشمی نوشید و جایگاهی را کاسب شد، در ۱۴۰۰ کارنامه او به پای هاشمی فاکتور می‌شد و فرجام رقت‌انگیزی را برای چند دهه فعالیت سیاسی هاشمی رقم می‌زد!
نسبت حقیقی هاشمی با مقوله رفاه ملت و آبادانی کشور
محسن هاشمی هم در سازندگی از اهتمام پدر به «رفاه» ملت گفته و این‌که مرحوم هاشمی «فقر» را بزرگترین دشمن نظام می‌دانست که اگر از در داخل شود، تعهد مردم به نظام از پنجره بیرون خواهد رفت. وی سازندگی عصر پدر را مرهون همین نگاه و دغدغه مرحوم هاشمی می‌داند و بر آن است که دل‌مشغولی هاشمی به امر معیشت مردم پای او را به ساخت و ساز و عرصه عمران کشور باز کرد. محسن هاشمی اما از کنار این حقیقت به سکوت می‌گذرد که آن‌چه از فقر و تبعیض در سال‌های بعد از دولت سازندگی بر سر این ملت گذشت، تبعات مستقیم سیاست‌هایی بود که هاشمی در دهه ۷۰ دنبال ‌کرد و چونان دهلی که آوازش بعدها به گوش برسد، نتایجش بعدها سر برآورد.
صد البته تردیدی نیست که هاشمی نقشی انکارناشدنی در توسعه و آبادانی کشور دارد، اما این حقیقت را نیز نمی‌توان نادیده گرفت که اگر امروز کشور از برخی مشکلات اقتصادی رنج می‌برد، ریشه آن‌ها را نخست باید در همان سال‌های سازندگی و تئوری‌هایی جست که معتقد بود «اگر برای پیشرفت، گروه‌هایی از مردم زیر چرخ‌های توسعه له شوند هم اشکالی ندارد»! در سال‌هایی که «سیاست‌های تعدیل» به فتوای صندوق بین‌المللی پول و بانک جهانی راه «ریاضت اقتصادی» در پیش گرفت تا هزینه بودجه‌های عمرانی و آبادانی کشور از طریق شبیخون به سفره محروم‌ترین قشر جامعه تأمین شود.
ریشه بسیاری از نابسامانی‌ها و نارضایتی‌ها را باید در سال‌هایی جست که مانور اشرافیت میان مسئولان وقت اوج گرفت و روز به روز بر فاصله طبقاتی شهروندان افزوده شد؛ اگر نمی‌توان، و نباید خدمات هاشمی را در عرصه سازندگی و آبادانی نادیده گرفت، بر پیامدهای ناگزیر این اقدامات نیز نباید چشم پوشید. دیکته عمرانی هاشمی اگر صفر نیست، بیست هم نباید آن را به حساب آورد.
محسن هاشمی سال گذشته هم در همین ایام از خدمات پدر در عرصه سازندگی گفته بود که اگر «تلاش‌های هاشمی در دوران جنگ تحمیلی، مجلس اول و در دولت و سازندگی نبود همین میزان امکانات و تولیدات، چه تولیدات صنعتی و نظامی و موشکی، از موشک‌های ضدتانک و کوتاه و دوربرد گرفته تا تولیدات صنعتی از قبیل سیمان، فولاد و پتروشیمی نیز بدین‌صورت وجود نداشت». او نه‌تنها هم‌چنان که تا پیش از این مرسوم بوده پیشرفت عمرانی کشور را تنها مرهون هاشمی جلوه می‌دهد، زلف امنیت را نیز به سرانگشتان تدبیر هاشمی گره می‌زند و بر آن است که اگر او نبود گذشته از اقتصاد و صنعت، کُمیت کشور در امنیت هم لنگ می‌زد و از این‌رو هاشمی را باید «بانی امنیت» به حساب آورد.
جالب‌ اینجاست که تلاش محسن هاشمی در وامدار کردن «امنیت» حال و گذشته کشور به پدرش با توسل به نقش او در تأمین سلاح برای سال‌های دفاع مقدس در شرایطی است که اگر هاشمی نقشی هم در حوزه تأمین ابزار دفاعی برای سال‌های دفاع مقدس داشت، خود آن مرحوم در سال‌های پایانی عمر خویش به نوعی تداوم آن را تخطئه کرد! محسن هاشمی شاید جمله معروف پدر را فراموش کرده که «دنیای فردا دنیای گفتمان‌هاست، نه موشک‌ها...» والا سعی نمی‌کرد با پیش کشیدن پای «موشک و ضدموشک و تانک زمان جنگ»، پرونده آخرین مواضع هاشمی درخصوص توانمندی‌های دفاعی را این‌گونه از دل تاریخ بیرون بکشد!
هاشمی و چرخش‌های گفتمانی
درخصوص نسبت هاشمی با مقوله امنیت کشور چیزهای دیگری نیز می‌توان گفت، این حقیقت از خاطر نمی‌رود که در شرایطی که فتنه ۸۸ به تعبیر رهبر معظم انقلاب کشور را تا «لبه پرتگاه» برد، هاشمی با وجود آن‌که خوب می‌دانست هرگز تقلبی در انتخابات صورت نگرفته، با سخنان مبهم و بسا تحریک‌آمیز خود در خطبه معروف تیر ۸۸ بر آتش معرکه هیزم افزود و از درِ آرام کردن اوضاع درنیامد. گذشته از آن برخی فرزندان وی پای ثابت آشوب‌ها و تبلیغات مخرب علیه نظام بودند، و در شرایطی که بسیاری از مسئولان کشور در مواجهه با انحراف نزدیکان و فرزندانشان از صراط انقلاب موضعی قاطع اتخاذ کرده و با طرد فرزندانشان از آن‌ها اعلام برائت کردند، هاشمی نه‌تنها در برابر فتنه‌انگیزی فائزه و مهدی موضعی نگرفت، که آن‌ها را مظلوم و قربانی نیز جلوه داد.
دوستداران هاشمی بپذیرند یا نه، خدشه‌ای در واقعیت «عوض شدن» هاشمی پدید نمی‌آید؛ آن‌ها نمی‌توانند این حقیقت را منکر شوند که هاشمی مورد تحسین امام با هاشمی دهه هشتاد و نود متفاوت بود و از این‌رو نمی‌توان همه تمجیدهای سابق را بر او صادق دانست. دوستداران هاشمی باید بدانند چهره‌ای از هاشمی در تاریخ می‌ماند که مطابق واقعیت‌های او باشد، نه روایتی اغراق‌آمیز و تحریف‌گونه هم‌سو با تمایلات ایشان. هاشمی نه آن‌گونه که مخالفان دوآتشه‌اش تلاش می‌کنند از صفحه تاریخ این نظام و انقلاب حذف شدنی است، نه آن‌گونه که مخالفان دیروز اما توّاب امروزش عنوان می‌کنند نجات‌دهنده‌ای است که بدون او کار مملکت سامان نمی‌گرفت و اگر امروز هم بود نسخه‌های شفابخش و معجزه‌گرش مانع از بروز چالش‌های فعلی می‌شد. البته که هاشمی یار امام و رهبری و از مؤثران و پیشگامان انقلاب بود، اما سیر تحولات فکری و رفتاری او نیز نادیده‌گرفتنی نیست.
هاشمی رفسنجانی سیاست‌پیشه‌ای هوشمند بود که با توجه به سوابق و توانمندی‌هایش و برای حفظ جایگاه و موقعیت‌اش در قدرت، چرخش‌های گفتمانی متعددی را در کارنامه خود ثبت کرد. گفتمان سالیان اخیر هاشمی که در آن بر حقوق مردم، آزادی و پایان انقلابی‌گری تأکید می‌شد، نمی‌تواند آئینه تمام کارنامه وی باشد، بلکه چهره او را باید براساس کارنامه کلی‌اش روایت کرد."
politics,"محمدرضا رضایی کوچی رئیس کمیسیون عمران مجلس در گفت‌وگو با خبرنگار پارلمانی ایرنا اظهار کرد: رویکرد ما این است که سالانه یک میلیون مسکن ساخته شود در حال حاضر نیز ساخت بیش از ۱.۹ میلیون واحد مسکونی ذیل قانون جهش تولید مسکن آغاز شده است که میزان پیشرفت فیزیکی آنها به طور متوسط بالای ۳۰ درصد است.
زمین برای ساخت ۲.۵ میلیون مسکن تهیه شده
وی با بیان اینکه مشکل تأمین زمین برای اجرای پروژه های مسکنی نداریم و برای بیش از ۲.۵ میلیون مسکن که بیشتر از نیاز فعلی است، زمین تهیه شده افزود: در قانون جهش تولید مسکن آمده که رئیس جمهور به عنوان رئیس شورای عالی مسکن باید هر دو ماه یک بار جلسات این شورای عالی را برگزار کند که در حال حاضر آیت الله رئیسی هر ماه این نشست ها را برگزار می‌کند و نشان دهنده توجه دولت به بخش مسکن و ساخت و ساز واحدهای مسکونی است. همراهی و پای کار بودن دولت، قابل تحسین است.
یک چهارم هزینه ساخت مسکن، قیمت خرید مصالح
رئیس کمیسیون عمران مجلس به افزایش قیمت نهاده های ساختمانی اشاره و تصریح کرد: ۲۵ درصد قیمت مسکن به مصالح ساختمانی برمی گردد و سبب شده تا قیمت ساخت مسکن افزایش یابد لذا باید بسته حمایتی برای تأمین مسکن اقشار آسیب پذیر تعریف کرد. اقدام خوب شورای پول و اعتبار برای تسهیلات ساخت مسکن ۱۸ درصد تعیین شده که ۵ درصد کمتر از نرخ مصوب این شورای برای تسهیلات بانکی است؛ اما با این حال باز هم نرخ سود ۱۸ درصدی تسهیلات مسکن برای برخی اقشار بالاست و باید به کمتر از این رقم برسد درنتیجه باید منابع دیگری به دولت داده شود.
تهاتر ۲.۲ میلیارد دلاری نفت با مسکن سازان
وی با اشاره به اخذ مجوز دولت از رهبر معظم انقلاب برای استفاده از ظرفیت تهاتر نفت در ساخت مسکن گفت: سقف فروش نفت برای تأمین مالی مسکن، بیش از ۲ میلیارد و ۲۰۰ میلیون دلار است که سازنده ها و تولیدکنندگان مسکن داده می شود؛ همچنین بحث تهاتر زمین های دولتی با انبوه سازان است به این صورت که زمین به انبوه ساز داده می شود و سازنده با منابع خودش اقدام به مسکن سازی می کند در مقابل هر یک از طرفین (دولت و انبوه ساز) بر اساس میزان قدر السهم خود، از واحدهای مسکونی ساخته شده برمی دارند.
برنامه دولت برای ساخت ۲۰ شهر جدید در سواحل
رضایی کوچی با تأکید بر اینکه نگاه دولت و حاکمیت به توسعه مسکن سازی به سمت سواحل است اعلام کرد: انتقال ساخت شهرها در کنار سواحل اهمیت بالایی دارد و حدود ۲۰ شهر جدید در مناطق ساحلی عمدتا جنوبی جانمایی شده است و می توانیم جمعیت را به کنار دریاها منتقل کنیم؛ ما مسکن مهر که ۵۰ هزار میلیارد تومان در بیش از یک دهه قبل خط اعتباری بانک مرکزی به دولت را به عنوان تأمین مالی در اختیار داشت، فقط ۲ میلیونواحد ساخیتم اما دولت سیزدهم نیز ۲۰۰ هزار واحد باقی مانده را در حال تکمیل و ساخت است که نشان می دهد مسکن سازی کار سخت و زمان بری است با این حال دولت در حال زحمت کشیدن است و با وجود تنگناهای اقتصادی‌ای که هست، دولت پای کار است و تنها گیر ما در این میان، بانک ها هستند که نگاهشان به تسهیلات، تجاری است؛ البته رئیس جمهور در یکی از جلسات شورای عالی مسکن اولتیماتوم به بانک های عامل اعطای تسهیلات مسکن داده اند با این حال باز هم برخی بانک ها تمکین نکرده اند که دولت باید برای آن فکری کند.
نماینده مردم جهرم در مجلس درباره جریمه مالیاتی بانک های که تسهیلات مسکن را پرداخت نکرده‌اند اظهار داشت: این اقدام برای بهتر شدن شرایط اعطای تسهیلات مسکن از سوی بانک ها، قطعا مؤثر است.
بیشتر بخوانید
۱۰۰ هزار واحد مسکونی در هفته دولت به مردم واگذار می شود
 زمین برای ساخت ۲ میلیون واحد طرح نهضت ملی مسکن تامین شد
طرح تکلیف بانک‌ها برای ارائه تسهیلات ارزان قیمت مسکن تدوین می‌شود
«طرح تولید انبوه مسکن» با حضور مسولان وزارت راه نهایی شد
رییس کمیسیون عمران مجلس: تعهدات بانک‌ها در پرداخت تسهیلات مسکن، صفر است
اقدامات دولت در حوزه حمل و نقل هوایی
رئیس کمیسیون عمران مجلس درباره اقدامات دولت در حوزه توسعه حمل و نقل هوایی نیز با اشاره به عمر بالای ناوگان هوایی کشور اظهار کرد: این در حالی است که تعداد ناوگان کم است و باید تعداد هواپیماها افزایش یابد؛ دولت در حال کمک برای خرید هواپیما از سوی ایرلاین هاست؛ اخیرا هم تعدای هواپیما وارد شده است اما چون قبلی ها قدیمی هستند، با ورود هواپیماهای جدید، قدیمی ها از رده خارج می شوند.
به گفته این نماینده مجلس یازدهم، دولت سیزدهم تا کنون توانسته ۵۰ فروند هواپیما وارد کشور کند و باز هم این روند ادامه دار خواهد بود."
politics,"به گزارش حوزه دولت ایرنا، آیت الله سید ابراهیم رئیسی روز پنجشنبه در جلسه شورای عالی اشتغال ضمن تقدیر از اقدامات انجام شده در زمینه کاهش مطلوب و موثر نرخ بیکاری در کشور، حل مسئله اشتغال را صرفا منوط به اعتبارات و بودجه ندانست.
سید ابراهیم رئیسی صبح امروز پنجشنبه در جلسه شورای عالی اشتغال موضوع اشتغالزایی و کاهش نرخ بیکاری را از جمله دغدغه‌های اصلی جامعه و از اهم موضوعات دولت عنوان کرد و ضمن تقدیر از اقدامات انجام شده در زمینه کاهش مطلوب و موثر نرخ بیکاری در کشور، با بیان اینکه حل مسئله اشتغال صرفا منوط به اعتبارات و بودجه نیست، توجه به سیاست‌های اشتغالزا و همچنین راهکارهای فعال‌سازی بیش از پیش اقتصاد کشاورزی، اقتصاد دریا، اقتصاد دیجیتال و پیشران‌های اقتصادی نظیر مسکن با هدف جهش اشتغالزایی و کاهش نرخ بیکاری را مورد تاکید قرار داد.
رئیس جمهور در ادامه با تاکید بر اهمیت نقش مهارت‌آموزی به ویژه در هنرستان‌ها در زمینه‌سازی برای اشتغال از وزارت آموزش و پرورش خواست ضمن بررسی مسائل و مشکلات هنرستان‌ها ،تقویت این نهادهای مهارت‌آموزی را به صورت جدی در دستور کار قرار دهد.
حل مسئله اشتغال فارغ‌التحصیلان از دیگر موضوعاتی بود که رئیس جمهور از دبیرخانه شورای عالی اشتغال خواست در این زمینه راهکارهای مناسب و موثر را تدوین نماید.
«توجه ویژه به کسب و کارهای خانگی، خرد و صنایع دستی در اشتغالزایی با پرداخت تسهیلات و ایجاد بازار عرضه این محصولات در استان‌ها»، «ضرورت تناسب کاهش نرخ بیکاری با افزایش نرخ مشارکت»، «لزوم بررسی و احصاء راهکارهای افزایش اشتغال در بانوان »، «توسعه فعالیت سامانه بازار کار با هدف پیوند شاغلین، افراد جویای کار و کارفرمایان»، «اطلاع‌رسانی و تبیین اقدامات صورت گرفته در اشتغالزایی و کاهش نرخ بیکاری از سوی رسانه ملی و رسانه‌های مکتوب و دیجیتال» و «لزوم تعریف برنامه و طرح‌های اشتغالزایی برای استان‌های دارای نرخ بالای بیکاری متناسب با شرایط اقلیمی، بومی و ظرفیت‌های استانی» از دیگر محورهای مهم سخنان رئیس جمهور در شورای عالی اشتغال بود.
رئیس جمهور همچنین از دبیرخانه شورای عالی اشتغال خواست موضوع افزایش اختیارات استانداران و همچنین افزایش میزان تسهیلات استانی به امر اشتغال را مورد بررسی و پیگیری قرار دهد.
رئیسی در پایان با بیان اینکه پرداخت تسهیلات در زمینه اشتغال، ازدواج و مسکن از اولویت‌های مهم دولت در ارائه خدمات بانکی به مردم است، بر ضرورت اجرای مجدانه این تکلیف قانونی از سوی بانک‌ها تاکید کرد.
پیش از سخنان رئیس جمهور وزیر تعاون، کار و رفاه اجتماعی، وزیر امور اقتصادی و دارائی و رئیس سازمان برنامه و بودجه به تشریح اقدامات انجام شده در راستای تحقق اهداف دولت در زمینه اشتغالزایی و کاهش نرخ بیکاری در کشور پرداختند .
در این جلسه همچنین گزارشی از سوی بانک مرکزی درباره عملکرد نظام بانکی در اشتغالزایی در بخش مددجویان سازمان بهزیستی ، کمیته امداد، بنیاد برکت، صندوق نوآوری و شکوفایی و مشاغل خانگی ارائه شد که بر اساس این گزارش از مجموع ۱۰۵ هزار میلیارد تومان اعتبار تخصیص یافته به این بخش ها ۴۳ هزار میلیارد تومان آن تحقق یافته است.
همچنین استانداران یزد، هرمزگان و همدان نیز به صورت برخط و از طریق ویدئو کنفرانی در این جلسه گزارشی از اقدامات دولت در این استانها در زمینه اشتغالزایی از جمله احیای واحدهای تولیدی و صنعتی تعطیل و نیمه تعطیل و همچنین پرداخت تسهیلات اشتغال ارائه کردند.
در جلسه امروز شورای عالی اشتغال همچنین ۵ مصوبه در زمینه تامین و تسهیل در پرداخت اعتبارات اشتغالزایی به تصویب اعضا رسید ."
