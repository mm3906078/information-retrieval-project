Class,Text
culture,"به گزارش ایرنا از روابط عمومی موزه همرهای دینی امام علی (ع)، نشست علمی، پژوهشی «پرواز اندیشه و پویایی نماها در انیمیشن و موشن‌گرافیکس» جمعه -۲۲ دی ماه- ساعت ۱۵ تا ۱۸ با حضور هنرمندان، طراحان گرافیک و علاقه‌مندان به این رشته هنری با همکاری مؤسسه فرهنگی هنری ایده و حمایت انجمن صنفی طراحان گرافیک ایران در موزه جهانی امام علی(ع) به نشانی خیابان ولی‌عصر (عج)، بالاتر از بلوار میرداماد، بلوار اسفندیار، پلاک ۳۵ برگزار می‌شود.
این نشست زمینه‌ای برای ارتقای دانش و تبادل نظر در خصوص آخرین دستاوردها و فناوری‌های به کار رفته در صنعت موشن گرافیکس و انیمیشن است و با تأکید بر اهمیت تاثیر تصویر در انتقال مفاهیم و ایده‌ها؛ راه‌های خلاقانه استفاده از تکنیک‌های موشن گرافیکس در جهت ایجاد تبلیغات موثر و آموزش، بحث و بررسی می‌شود.
کیارش زندی، فرخ یکدانه، بابک نکویی و جمال رحمتی اساتید و سخنرانان این نشست هستند.
مهارت‌هایی که طی این دوره به شرکت کنندگان معرفی می‌شود آنها را ترغیب خواهد کرد تا بتوانند هم به صورت حرفه‌ای و هم به‌ صورت مستقل و آزاد با مؤسسه‌های طراحی، شرکت‌های ساخت بازی‌های رایانه‌ای و آژانس‌های تبلیغاتی همکاری کنند.
محسن سلیمانی رئیس موزه جهانی هنرهای دینی امام علی (ع) در این باره گفت: استادان مطرح این رشته‌های هنری که در این رویداد حضور دارند، به صورت تعاملی به گفت و گو با مخاطبان می‌پردازند. همچنین این مرکز تلاش دارد تا با برگزاری نشست‌ها، همایش‌ها و رویدادهای مشابه با مشارکت مؤسسه‌ها، سازمان‌ها و سایر مراکز در این حوزه موثر باشد.
موزه جهانی هنرهای دینی امام علی (ع) علاوه بر معرفی آثار فاخر و تاریخی در آگاهی بخشی ارزش‌های دینی و مذهبی مخاطبان خود با ایجاد فضاهای هنری و نمایشگاه‌های مقطعی، دوره‌ای و ثابت توانسته جلوه ای از تاریخ، اتفاقات و زندگی شخصیت‌های مهم را به نمایش بگذارد."
culture,"به گزارش خبرنگار فرهنگی ایرنا، مراسم خاکسپاری مدیرمسئول انتشارات روشنگران و مطالعات زنان روز پنجشنبه ۲۱ دی‌ ماه در قطعه ۲۰ بهشت زهرای تهران برگزار می‌شود.
بر اساس اطلاعیه اتحادیه ناشران و کتابفروشان تهران، مراسم یادبود او نیز متعاقباً اعلام خواهد شد.
«شهلا عبدالله‌زاده لاهیجی» متولد سال ۱۳۲۱ بود و از ۱۶ سالگی وارد عرصه نویسندگی و روزنامه‌نگاری شده بود؛ وی ۱۸ دی‌ ۱۴۰۲ پس از تحمل یک دوره بیماری در ۸۱ سالگی درگذشت.
برخی این نویسنده و مترجم را به دلیل تأسیس انتشارات روشنگران و مطالعات زنان در سال ۶۳ نخستین ناشر زن ایرانی می‌دانند اما برخی دیگر از سیما کوبان که انتشارات دماوند را در سال ۱۳۶۰ تأسیس کرده، به‌عنوان اولین ناشر زن در کشور یاد کرده‌اند."
culture,"به گزارش ایرنا از روابط عمومی چهاردهمین دوره جشنواره سراسری تئاتر سودای عشق، جشنواره تئاتر بسیج پس از افتتاحیه، میزبان سه نمایش در شب گذشته، بیستم دی ماه و دو نمایش ابتدای صبح امروز، بیست و یکم دی ماه در سالن های تئاتر شهر، حوزه هنری ، تالار اردیبهشت و سالن تئاتر مستقل به علاوه یک اجرای خیابانی شد و به تدریج مخاطبان خود را در شهر مقدس مشهد پیدا کرد.

ادای دینی به شهدای ترور
نخستین اجرای جشنواره با عنوان مراسم به کارگردانی محمدعلی صباغی از شهر مشهد و در تالار اردیبهشت برگزار شد. این نمایش به گفته کارگردان ادای دینی به شهدای ترور از دوران جنگ تحمیلی، پس از جنگ تاکنون بود که به نوعی هر یک از کاراکترهای نمایش به این طریق به شهادت رسیده بودند.

وقتی رسومات دست و پای خوشبختی را می‌بندد
نمایش دوم ثمرگل به کارگردانی عبدالحکیم مشورتی از شهر خواف در سالن اصلی تئاتر شهر برگزار شد و به نوعی به رسم و رسومات نادرست و آسیب های ناشی از آن در زمینه ازدواج در شهرها می پرداخت.
تفاوت نگاه نسل جوان و جدید با جوانان دوران جنگ
نمایش انتهایی شب گذشته با نام وطن و تن‌ها به کارگردانی محمد الهی از شهر مشهد در سالن نوری حوزه هنری اجرا شد که در واقع تفاوت نگاه نسل جوان و جدید با جوانان دوران جنگ و جانبازان و شهدا را نشان می‌داد و آسیب‌های جنگ را بررسی می‌کرد.

نخستین نمایش صبح امروز ، عروس کارون به کارگردانی رضا یاوری از زنجان در تالار مستقل مشهد برگزار شد که محتوایش به دوران جنگ تحمیلی در جنوب کشور و علاقه مردم به شهرهایشان می پرداخت.

نمایش آ عاشقانه‌های دوبازمانده از جنگ تحمیلی به کارگردانی داوود نجفی از خرم دره زنجان نیز در سالن حوزه هنری برگزار و بین علاقه مندان پرمخاطب شد.

تنها اجرای خیابانی برگزار شده تاکنون نیز با وجود شرایط ویژه حضور مردم در دریاچه چالی دره در داخل آب اجرا شد و مردم را به سر صحنه تئاتر محیطی کشاند.

سایر اجراها نیز از عصر بیست و یکم دی ماه در شهر مشهد ادامه داشته و همه این کارها مورد نظر کارشناسی داوران قرار خواهند گرفت.

آیین پایانی جشنواره تئاتر بسیج بیست و چهارم دی ماه در مشهد مقدس برگزار می‌شود."
culture,"به گزارش خبرنگار فرهنگی ایرنا، اکران و نشست خبری مستند بی‌وتن‌ها روز جمعه ۲۲ دی‌ماه از ساعت ۱۵:۱۵ تا ۱۷:۱۵ با حضور حسین شمقدری کارگردان این مستند و مجید نوری (فرزندحمید نوری) در سینما فلسطین برگزار می‌شود.

همچنین از ساعت ۱۸ تا ۲۰ اکران و نشست خبری مستند رقصنده با گرگ با حضور علی عارضی کارگردان و نعمت‌الله سعیدی به عنوان کارشناس در سینما فسلطین برگزار می‌شود.
چهاردهمین جشنواره مردمی فیلم عمار به دبیری سهیل اسعد از ساعت ۱۸ امروز - پنجشنبه - ۲۱ دی ماه در سینما فلسطین آغاز به کار می‌کند."
culture,"به گزارش ایرنا، کتاب «همنواز» با تالیف حمید قنبری دربرگیرنده ۳۰ قطعه همنوازی سنتور و تنبک بر اساس کتاب‌های آموزشی پشنگ کامکار و ۱۰ قطعه دونوازی تنبک شنبه- ۲۳ دی ماه- در فرهنگسرای ارسباران رونمایی می‌شود.
حمید قنبری نوازنده تنبک و سازهای کوبه‌ای و مولف این اثر درباره این کتاب گفت: کتاب «همنواز» شامل ۳۰ قطعه همنوازی سنتور و تنبک است که در سه بخش تالیف شده است به طوری که در بخش اول قطعاتی برای همنوازی سنتور و تنبک بر اساس کتاب‌های آموزشی استاد پشنگ کامکار گنجانده شده و در بخش دوم نیز ده قطعه دونوازی تنبک ارائه شده است که برای ارائه الگوهای همنوازی برای هنرجویان از مبتدی تا پیشرفته تهیه و تنظیم شده‌اند.
وی افزود: در بخش سوم نیز به مسئله مهم فرم و یا جایی گشت اشاره شده و تمریناتی به زبان ساده برای درک و تمرین این مبحث مهم برای هنرجویان طراحی و تنظیم شده است.
قنبری درباره بهره مندی از کتاب‌های آموزشی پشنگ کامکار بیان کرد: قطعات این مجموعه با هدف تسهیل در امر همنوازی تهیه و تنظیم شده است و تمامی قطعات از کتاب‌های «شیوه سنتورنوازی» و «گلنار» نوشته استاد پشنگ کامکار انتخاب شده‌اند چرا که این کتاب‌ها طی سالیان متمادی از خوش سابقه‌ترین مجموعه‌های آموزشی بوده و نزد علاقه‌مندان از محبوبیت خاصی برخوردارند.
این نوازنده سازهای کوبه‌ای افزود: قطعاتی که در این اثر به کار گرفته شده‌اند نام آشنا هستند که همگی ریشه در فرهنگ بومی سرزمین ما دارند و گوش تمامی ما با آنها آشناست. توجه و احساس نیاز به مهارت همنوازی و هم‌مسیر شدن هنرآموزان موسیقی با یکدیگر در روزگاری که فاصله‌ها بیش از پیش شده کاملا ملموس است. چرا که متاسفانه عادت و اصرار به تشکیل کلاس‌های انفرادی و خصوصی، باب شدن کلاس‌های مجازی، خودآموزها و ضبط‌های استودیویی با سیستم دیجیتال، همگی از مواردی هستند که به فاصله‌ها بیش از پیش دامن زده و همنوازان را روز به روز از هم دورتر می‌کند و تاثیر این شرایط بر روی موسیقی‌های تولید شده نیز کاملا محسوس است.
مولف کتاب «همنواز» بیان کرد: من با تهیه و تنظیم چنین مجموعه‌هایی سعی بر آن داریم که بهانه‌ای برای هنرآموزان ایجاد کنیم تا با همنشینی و همراهی یکدیگر به بیان هنری مشترک نزدیک‌تر شده، از لذت گفت و گو بهره‌مند شوند؛ آن هم گفت و گو به زبان زیبا و همه فهم موسیقی که امیدوارم این مجموعه عاملی برای همسازی و همدلی هنرجویان علاقه‌مند شود.
کتاب «همنواز» توسط انتشارات نای و نی منتشر شده و شامل ۳۰ قطعه هم‌نوازی سنتور و تنبک بر اساس کتاب‌های آموزشی استاد پشنگ کامکار است. بخش دوم این کتاب شامل ۱۰ قطعه دونوازی تنبک است که برای ارائه الگوهای هم‌نوازی برای هنرجویان از مبتدی تا پیشرفته تهیه و تنظیم شده است.
آیین رونمایی از این کتاب شنبه- ۲۳ دی ماه- ساعت ۱۸ در فرهنگسرای ارسباران واقع در خیابان شریعتی، بالاتر از سیدخندان، خیابان جلفا رونمایی می‌شود. رضا مهدوی و کورش متین به عنوان کارشناسان این برنامه به سخنرانی درباره کتاب می‌پردازند و سه‌نوازی سنتور و تنبک، دونوازی سنتور و تنبک و اجرای گروه کوبه‌ای «کلون زمان» اجراهای موسیقی این مراسم خواهد بود.
حمید قنبری مولف این کتاب متولد ۱۳۵۳ در تهران، نوازنده، محقق، مولف، آهنگساز و مدرس سازهای کوبه‌ای ایرانی است. وی آموختن ساز تنبک را از سال ۱۳۷۳ نزد استاد بهمن رجبی آغاز کرد و سپس موسیقی را به شکل آکادمیک در دانشگاه سوره فرا گرفت. قنبری تا کنون با گروه‌های آفتاب، مهر پویا، آفاق، آوا، باران، سور و مهتاب همکاری کرده است و در کنار هنرمندانی همچون محمدرضا شجریان و گروه شهناز، حسین علیزاده، علیرضا قربانی، سالار عقیلی، محمد معتمدی، وحید تاج، فرهاد فخرالدینی و حسین علیشاپور به نوازندگی پرداخته است."
culture,"به گزارش ایرنا، محمد شکارچی نوازنده موسیقی مقامی لرستان شامگاه دوشنبه- ۱۸ دی‌ ماه- بر اثر سکته قلبی درگذشت.
علی اکبر شکارچی آهنگساز و نوازنده پیشکسوت کمانچه از درگذشت محمد شکارچی بردار خود، در فضای مجازی خبر داده است.
مرحوم محمد شکارچی از هنرمندان پیشکسوت موسیقی نواحی استان لرستان در عرصه خوانندگی نوازندگی کمانچه بوده است که طی سال‌های متمادی در حوزه‌های مختلف موسیقی نواحی منطقه لرستان و موسیقی ردیف دستگاهی ایران فعالیت‌های مستمری را انجام داد.
وی از جمله هنرمندانی است که طی سال‌های اخیر در رویدادهای مختلفی از جمله جشنواره موسیقی نواحی و کنسرت‌های موسیقی مختلف حضور فعالی داشته است.
مراسم تشییع پیکر زنده یاد شکارچی چهارشنبه- ۲۰ دی ماه- ساعت ۱۴ در گلزار روستای کلکله استان لرستان برگزار می‌شود."
culture,"به گزارش ایرنا از اوقاف، حجت‌الاسلام غلامرضا عادل، در آیین افتتاحیه بخش معارفی چهل‌وششمین دوره مسابقات سراسری قرآن با اشاره به اینکه در آیه ۷۷ تا ۸۱ سوره واقعه خداوند می‌فرماید: «إِنَّهُ لَقُرْآنٌ کَرِیمٌ فِی کِتَابٍ مَکْنُونٍ لَا یَمَسُّهُ إِلَّا الْمُطَهَّرُونَ تَنْزِیلٌ مِنْ رَبِّ الْعَالَمِینَ أَفَبِهَذَا الْحَدِیثِ أَنْتُمْ مُدْهِنُونَ» اظهار کرد: آیه «أَفَبِهَذَا الْحَدِیثِ أَنْتُمْ مُدْهِنُونَ؛ آیا این سخن را (این قرآن را با اوصافی که گفته شد) سست و کوچک می‌شمرید؟ بسیار قابل تأمل است و باید مراقب باشیم که در برابر قرآن کریم سستی نکنیم و نباید در جامعه اسلامی و حکومت اسلامی شاهد سستی در برابر ترویج معارف قرآن کریم باشیم، باید ببینیم که وقتی آیات قرآن خوانده می‌شود آیا ایمان ما افزایش پیدا می‌کند؟

وی ادامه داد: امسال برای دومین بار بخش معارفی مسابقات سراسری قرآن در شهر علم و اجتهاد برگزار می‌شود و ناگفته نماند که این مسابقات در رشته‌های حفظ و قرائت و ترتیل اهمیت خودش را دارد؛ اگر می‌خواهیم قرآن همگانی شوند یکی از راه‌های رسیدن به این مهم، برگزاری مسابقات حرفه‌ای است که انگیزه می‌دهد، الگوسازی می‌کند و خانواده‌ها را به حفظ و انس با قرآن ترغیب می‌کند.
عادل ضمن تشکر از اداره اوقاف قم بابت زحمات برگزاری این مسابقات، افزود: سازمان اوقاف با دانشگاه علوم و معارف قرآن کریم، با بیش از ۲۰ دانشکده در سراسر کشور و حضور ۵ هزار دانشجو در بخش معارف قرآن کریم که مروج قرآن هستند فعالیت می‌کند؛ و در حوزه تفسیری در بقاع متبرکه و ماه مبارک رمضان و کارگروه تخصصی ترویج قرآن در اداره اعزام مبلغ در حال فعالیت است.
معاون فرهنگی و اجتماعی سازمان اوقاف و امور خیریه در پایان بیان کرد: تمام نهادها و ادارات باید از همه ظرفیت‌های خویش استفاده کنند تا قرآن در جامعه حاکم شود و آیات قرآن در جامعه ساری و جاری و کاربردی شود."
culture,"به گزارش خبرنگار اعزامی ایرنا به کیش، محسن رضایی در آیین اختتامیه دومین کنگره ۱۷۵ شهید غواص که در تالار همایش های این جزیره برگزار شد، ضمن قدردانی از متولیان برگزاری کنگره شهدای مظلوم و قهرمان غواص و ارادت به خانواده شهدا بیان کرد: هنوز عظمت و قدر شهدای غواص به خوبی بیان نشده است، یکی از اقتدارات نظام جمهوری اسلامی ایجاد گردان‌های غواص است، این گردان‌ها توانست جنگ را از بن بست بیرون بیاورد.
عضو مجمع تشخیص مصلحت نظام افزود: هر چه بیشتر کنگره برگزار شود باز می‌بینید فضای زیادی برای کار در زمینه شهدای غواص وجود دارد تا جوانانی که بعد از جنگ به دنیا آمدند بتوانند خود را در سیمای شهدای غواص ببینند و اعتماد به نفس بگیرند.
رضایی اظهارداشت: شهدا در فرهنگ ما جایگاه بالایی دارند و در دین اسلام تعابیر زیادی درباره شهدا است، در آیات قرآن گفته شده شهدایی که در راه خدا کشته شده اند نمرده‌اند و زنده‌اند معلوم است در دنیای دیگری زندگی می‌کنند و در کنار خدا روزی می‌خورند، خیلی راضی هستند و احساس رضایت می‌کنند و منتظرند ببینند چه کسانی به آنها ملحق می‌شوند خدا به آنها می گوید نگران نباشید افراد با اخلاصی مانند قاسم سلیمانی به شما می‌پیوندند.
دبیر شورای‌ عالی هماهنگی اقتصادی سران قوا گفت: بهشت بالاترین جایگاه برای انسان های با اخلاص است و خداوند شهدا و نیکان را در کنار شهدا قرار می‌دهد.
در دفاع مقدس نوآوری و خلاقیت زیاد بود که اگر نبود نمی توانستیم مقاومت کنیم، یکی از این خلاقیت ها ایجاد گردان های غواص بود
وی گفت: شهدا در فرهنگ، دین، مذهب و قرآن جایگاه بالایی دارند اگر دست به دامان آنها شویم به ما کمک می کنند، شهدای غواص جزو بهترین معانی مصادیق قرآن هستند و مقام بالایی دارند ما در جنگ امکاناتی نداشتیم، مهمات نیروهای ارتش که تمام می شد کسی به آنها مهمات نمی داد، شهید بابایی می گفت من موشک ندارم و گرنه همزمان ۶ فروند هواپیما را می توانم بزنم در چنین وضعی دشمن می گفت بهترین وقت برای شکست ایران همین لحظه است.
رضایی افزود: موقعیت سال ۱۳۵۹ و ۱۳۶۰ را بهترین موقع برای شکست ایران می دانستند صدام گفت ۶ روز دیگر اعلام می کنم از این جنگ چه چیزی می خواهم، اما چه اتفاقی افتاد که اوضاع عوض شد.
عضو مجمع تشخیص مصلحت نظام بیان کرد: در دفاع مقدس نوآوری و خلاقیت زیاد بود که اگر نبود نمی توانستیم مقاومت کنیم، یکی از این خلاقیت ها ایجاد گردان های غواص بود. ۶ هزار غواص تربیت شدند، آنها بسیار حرفه ای و قوی بودند، اگر ایمان، فنآوری و حرفه گرایی با هم به کار رود معجزه می شود.
رضایی گفت: در فناوری و ایمان دو مساله وجود دارد کسانی که ایمان دارند از افسردگی خارج می شوند و خود را باز می یابند، موضوعی که امروز در غرب وجود دارد آنها پول و تکنولوژی دارند اما احساس بی معنایی می کنند.
دبیر شورای‌ عالی هماهنگی اقتصادی سران قوا افزود: غربی‌ها به دنبال این هستند بی معنایی را به جوانان تزریق کنند بعد از دفاع مقدس تنها دیده شدن در جامعه باب شده که خطرناک است رزمندگان از تنها دیده شدن فرار می‌کردند، در جمع دیده و تشویق می شدند خاصیت توحید و کار برای رضای خدا این است..
رضایی گفت: کیش سرآغاز آموزش های غواصی ما بود، وقتی ما سمت آموزش های آبی رفتیم قایق نداشتیم، چون رزمندگان باید از نیزارها عبور می کردند تا با بعثی ها بجنگند. ما قایق هایی که در شهرهای مختلف بود را جمع کردیم اما لباس غواصی کم داشتیم، تصمیم گرفتیم از بارانی ها استفاده کنیم، به رزمندگان گفتم این لباس ها را بپوشید و شب در آب بروید ببینم می توانیم از این نوع لباس ها استفاده کنیم، آنها بعد از دو تا سه دقیقه در آب برگشتند و گفتند آب بسیار سرد است، آنها باید قبل از عملیات تمرین های سخت انجام می دادند.
این فرمانده دفاع مقدس اظهارداشت: یکی از تمرین ها زیر آب ماندن بود، این تمرین بسیار سختی برای بسیجی ها بود، غواص های ما چون باید ستونی حرکت می کردند و نمی توانستند همه زیر آب باشند بدون اکسیژن، طناب به خود وصل می کردند و می رفتند و موقع بازگشت باید با هم می آمدند، پیاده شدن هماهنگ تمرین بعدی بود، بعد سرعت عمل در مبارزه، باید تمرین می شد. رزمندگان تمام حرکت ها را با طناب انجام می دادند تا ستون به هم نخورد، اما در واقعیت فرق داشت دشمن مدام منور میزد و داخل آب دیده می شد آنها باید تاکتیک هایی انجام می دادند تا دیده نشوند. در اروند جزر و مد وجود دارد، باید در ۳۰ دقیقه عملیات انجام می شد.
وی افزود: معمولا بین آب تا خشکی و سنگر باتلاق وجود دارد برجی جاها لجن بود و بعضی جاها سفت بود، باید خود را روی زمین می کشیدند و با چنگ زدن بر زمین خود را به سنگر می کشیدند، یک گردان حمله و یک گردان باید خط را می شکست که نیازمند کار حرفه ای بود و باید فضا برای ورود قایق دیگر رزمندگان مهیا می شد، غواصان باید چند مرحله با وسایل خاص نظیر تفنگ کار را انجام می دادند.
رضایی بیان کرد: بعضی ها در آب دچار ضعف می شدند، به غواصان عسل داده شد تا اگر دچار ضعف می شدند کمی از آن را می خوردند، غواص ها بالاترین مقام شهادت را در دفاع مقدس به دست آوردند.
۶ جشنواره ملی در حوزه های رسانه، خوشنویسی و نقاشی خط، تئاتر کوتاه، پوستر، ادبی و آثار حجمی در قالب دومین کنگره ملی شهدای غواص با محوریت شهدای غواص و در راستای ارج نهادن به فرهنگ ایثار و شهادت برگزار شد.
آیین اختتامیه دومین کنگره ۱۷۵ شهید غواص چهارشنبه- ۲۰ دی ماه- در تالار همایش‌های کیش برگزار شد"
culture,"به گزارش ایرنا از «عمار فیلم»، ابوالقاسم طالبی کارگردان آثاری چون قلاده‌های طلا، یتیم‌خانه ایران و آقای رئیس جمهور در اولین قسمت از برنامه سینمامردم ویژه‌برنامه تلویزیونی چهاردهمین جشنواره عمار که پخش ان از روز گذشته از شبکه سوم سیما آغاز شده، با اشاره به این‌که یکی از اهداف جشنواره عمار تقویت حافظه ملی است، در مورد نسبت سینما با مردم بعد از گذشت ۴۴ سال از انقلاب اسلامی اظهار داشت: انقلاب اسلامی در سال ۵۷ درحالی رخ داد که مردم آرمان خواه بودند.
وی افزود: انقلاب برای مردم آرمانی بود ولی سینما آرمانی نشد. خیلی از سینماگران بعد از شروع انقلاب از ایران رفتند و تصور کردند که انقلاب سقوط می‌کند.
طالبی گفت: آن زمان سینما، سینماگری نداشت که این آرمان را به فیلم تبدیل کند. سینما یک هنر پیچیده است.
این کارگردان سینما و تلویزیون تصریح کرد: سینمای قبل از انقلاب سینمایی خاص بود که تنها می‌شد روی دو نفر از فیلمسازان آن حساب کرد. طول می‌کشد که آرمان‌ها تبدیل به متن و تصویر شود. سینما، سینماگر آرمان‌خواه می خواهد اما آرمان‌خواه ماندن سخت است.
«سینمامردم» ویژه برنامه تلویزیونی چهاردهمین جشنواره فیلم عمار از روز چهارشنبه ۲۰ دی‌ماه آغاز شده و تا پایان جشنواره به روی آنتن شبکه سه سیما خواهد رفت.
سهیل اسعد نیز در نخستین برنامه سینما مردم گفت: طبیعتا امسال به دلیل اوضاع منطقه، برنامه عمار رویکرد متفاوتی گرفت. شعار فلسطین همیشه شعار عماریون بود و دغدغه جدی دوستان و مسئولین یک محور اصلی یعنی فلسطین بود. منتهی امسال اتفاقی که افتاد برای ملت فلسطین و اتفاقاتی که در فضای بین المللی رخ داد آگاهی که مردم بین‌الملل پیدا کردند نسبت به قضیه فلسطین موضع‌گیری‌هایی که دیدیم واقعا متفاوت بود. آگاهی که امروز در دنیا ایجاد شده خیلی عجیب است.
وی افزود: به نظرم عمار باید این را به عنوان یک فرصت نگاه کند؛ فرصت بالا بردن آگاهی مردم. در سینما به خصوص مستند می‌تواند از این فرصت استفاده کرد چون زبان مستند خیلی به مسائل پیرامون فلسطین نزدیک است.
اسعد تاکید کرد: بعضی از تحلیلگران می‌گفتند جبهه مقاومت با رسانه این بار پیروز شده‌ است. تصاویری که در اخبار و تلویزیون دیدیم تصاویری بود که در تاریخ مقاومت ندیده بودیم. این نقش رسانه است. عمار این فضا را باز کرده است که عموم مردم هم بتوانند قهرمان این تحول باشند.
وی گفت: نکته بعدی این است که امسال در محتوا تحول را دیدیم. ما بحث تکرار را لمس می‌کردیم. قالب و شمایل ظاهری تغییر می‌کرد ولی محتوا و خلاقیت در رکود بود. امسال هم به خاطر این اتفاقات و نگاه بین‌المللی در محتوا هم شاهد تنوع هستیم.
برنامه‌ سینمامردم به میزبانی سهیل اسعد دبیر چهاردهمین جشنواره مردمی فیلم عمار، با دکوری متفاوت و با الهام از موضوع محوری جشنواره امسال در حالی هر روز از ساعت ۱۸:۰۰ به صورت زنده از شبکه سه سیما پخش می‌شود که قرار است، فیلم‌سازان و برگزیدگان چهاردهمین جشنواره عمار و همچنین داوران بخش‌های مختلف مهمان این برنامه باشند."
culture,"به گزارش خبرنگار فرهنگی ایرنا، مرحله ملی شانزدهمین جشنواره موسیقی نواحی ایران که از شانزدهم دی‌ماه آغاز شده بود و شب گذشته ۱۹ دی ماه با حضور مسئولان فرهنگی کشور به کار خود پایان داد. یک اتفاق خوب در حوزه موسیقی اقوام و نواحی است که ثمرات بسیاری را در این حوزه به همراه دارد.
شانزدهمین جشنواره موسیقی نواحی ایران در حالی به کار خود پایان داد که این رویداد و ثمراتش هم برای فعالان فراوان این حوزه و هم برای دوستداران آن، در دوره‌ای که گونه‌های دیگر موسیقی، کمون و بروز بسیاری دارند، به یک غنیمت مهم تبدیل شده است.
این باور اشتباه که اقبال چندانی از سوی مخاطب نسبت به موسیقی نواحی وجود ندارد
نخستین اتفاق خوبی که این جشنواره رقم می‌زند، امکانی است که در زمینه دیده شدن هنرمندان نواحی مختلف به وجود می‌آید. همان‌گونه که در رویداد شانزدهم گذشت و طی شب‌های اجرا هنرمندانی از نواحی مختلف ایران با سنین مختلف روی صحنه رفته و به اجرای برنامه پرداختند. این اتفاق فارغ از آن‌که حمایت خوبی از هنر پیشکسوتان این عرصه می‌نماید، زمینه دیده شدن نسل جوان این حوزه و ترغیب آنها به تداوم فعالیت‌شان را فراهم می‌آورد.
این رویکرد از آن جهت مهم به نظر می‌رسد که در تمام این سال‌ها، خطر کمرنگ شدن کمی فعالان این موسیقی به دلایل مختلف احساس می‌شد. نخستین عامل این تهدید را می‌توان در آن‌چه عدم‌رغبت نسل جوان برای فعالیت در این حوزه خوانده می‌شود، عنوان کرد. این باور اشتباه که اقبال چندانی از سوی مخاطب نسبت به موسیقی نواحی وجود ندارد، سبب شد تا برخی این‌گونه گمان کنند که نسل جوان از فعالیت در این حوزه ابا داشته و بیشتر به سمت موسیقی‌هایی چون پاپ و رپ متمایل است.
این یک باور اشتباه است چرا که بسیاری از جوانان مناطق مختلف، علاقه و عرق بسیاری به موسیقی محلی خود داشته و از فعالیت در این حوزه یا مخاطب قرار گرفتن آن استقبال می‌کنند همچنان‌که مشاهده می‌کنیم در تمامی ادوار جشنواره موسیقی نواحی ایران، جوانان و حتی نوجوانان، حضور پررنگی در گروه‌ها دارند و در کنار پیشکسوتان این حوزه، هارمونی زیبا و معناداری را بر روی صحنه خلق می‌کنند.
نکته دیگر به بهره‌مندی اقشار مختلف از موسیقی‌های مختلف مناطق ایران برمی گردد که این فرصت را برای آنها فراهم می‌آورد تا ضمن آشنایی با موسیقی تخصصی نواحی مختلف کشور، نسبت به پیگیری موسیقی منطقه موردعلاقه خود پیگیر باشند
بنابراین یکی از برکات مهم جشنواره موسیقی نواحی، غنیمت شمردن پیشکسوتان این حوزه و دلگرمی دادن به خیل جوانان است تا با قدرت و ایمان بیشتری، در این مسیر گام برداشته و آینده این گونه موسیقایی را به مانند گذشته آن، پربار حفظ کنند.
دیگر امکانی که این جشنواره مهیا می‌کند، تجمیع گروه‌های مختلف نواحی است. این گرد هم آوردن، از دو منظر، مهم ارزیابی می‌شود: نخست آن‌که این گروه‌ها می‌دانند جایی برای حضور و دیده شدن بیشتر آنها وجود دارد بنابراین نهایت تلاش خود را به کار می‌گیرند تا بهترین عملکرد خود را در این جشنواره ثبت کنند.
نکته دیگر به بهره‌مندی اقشار مختلف از موسیقی‌های مختلف مناطق ایران برمی گردد که این فرصت را برای آنها فراهم می‌آورد تا ضمن آشنایی با موسیقی تخصصی نواحی مختلف کشور، نسبت به پیگیری موسیقی منطقه موردعلاقه خود پیگیر باشند.
تمام این مختصات سبب شده تا جشنواره موسیقی نواحی در میان زرق‌وبرق‌های موسیقی پاپ و دلسوختگان فراوان موسیقی سنتی، به نگین درخشانی تبدیل شود که سالانه، صدها علاقمند به این موسیقی اصیل را دور هم جمع کرده و به احیا و تداوم حیات این موسیقی، کمک بسیاری کند.
یک اتفاق خوب در حوزه موسیقی کشور که مصداق بارز عدالت فرهنگی است و باید از بابت حمایت دفتر موسیقی و وزارت ارشاد از این رویداد، از آنها تشکر کرد و به آنها دلگرمی داد تا ضمن حمایت بیشتر از این گونه موسیقایی اصیل کشور، زمینه هر چه باشکوه‌تر شدن این غنیمت سترگ را فراهم کنند.
شانزدهمین جشنواره موسیقی نواحی ایران در راستای تمرکززدایی و تحقق عدالت فرهنگی در دو بخش برگزار شد؛ بخش اول آن به‌ صورت منطقه‌ای طی روزهای ششم تا بیست و سوم تیر ماه امسال به دبیری محمدعلی مرآتی و به‌ همت دفتر موسیقی معاونت امور هنری وزارت فرهنگ و ارشاد اسلامی، انجمن موسیقی ایران و با همکاری ادارات کل فرهنگ و ارشاد استان‌های سراسر کشور برگزار شد.
بیشتر بخوانید
موسیقی نواحی؛ از همبستگی اقوام تا بستری برای نسل جوان
شانزدهمین جشنواره موسیقی نواحی ایران
کَرنای بختیاری؛ اولین اجرای جشنواره شانزدهم موسیقی نواحی
جشنواره موسیقی نواحی یکپارچگی ایران فرهنگی را به نمایش می‌گذارد
جشنواره‌ موسیقی نواحی گامی مؤثر در مسیر عدالت فرهنگی است
موسیقی اقوام یکی از جلوه‌های غنی از تکثر فرهنگی کشور است
بخش منطقه‌ای جشنواره به میزبانی پنج استان شامل گلستان(۶ تا ۸ تیر)، چهارمحال و بختیاری (۱۰ تا ۱۲ تیر)، آذربایجان شرقی (۱۴ تا ۱۶ تیر)، کرمانشاه (۱۷ تا ۱۹ تیر) و کرمان (۲۱ تا ۲۳ تیر) و بخش ملی آن نیز از ۱۶ تا ۱۸ دی در تهران با مشارکت بنیاد رودکی به میزبانی تالار رودکی برگزار شد.
شانزدهمین جشنواره موسیقی نواحی ایران با حضور سیدمحمد هاشمی قائم مقام وزیر و معاون حقوقی، امور مجلس و استان‌ها، محمود سالاری معاون امور هنری، امیرحسین سمیعی مدیرکل هنرهای تجسمی وزارت فرهنگ و ارشاد اسلامی، محمد اله‌یاری مدیرعامل بنیاد رودکی، محمدعلی مرآتی دبیر جشنواره، رضا مهدوی دبیر سی و نهمین جشنواره موسیقی فجر، هادی آرزم هنرمند پیشکسوت و جمعی از مسئولان و هنرمندان شب گذشته به کار خود خاتمه داد."
culture,"به گزارش ایرنا از روابط عمومی پروژه «تار و تاریخ»، «چشمان جادو» نامِ تازه‌ترین تابلوموزیکال از پروژه «تار و تاریخ» است. این اثر به آهنگسازی میدیا فرج‌نژاد ساخته شده و با آواز آرین رسولی و نوازندگی هادی فتوحی همراه شده است.
همچنین شعر این آهنگ از سروده‌های داوود خانی خلیفه است.
میدیا فرج‌نژاد آهنگساز و طراح پروژه «تار و تاریخ» در یادداشتی درباره اثرِ «بی تو شکسته‌ایم» نوشته است: «بر بلندای منطقه رحیم آبادِ گیلان، «قلعه گردن» واقع شده و قدمت این قلعه به دوره تیموری (حدود ۷۰۰ سال پیش) منتسب است.
در محدوده یکصد متری «قلعه گردن» بقایای آثار باستانی با قدمت بیش از سه هزار و ۵۰۰ سال کشف شده که نبود آثار تمدنی در گیلان (کاسپیان، کادوسیان) پیش از اسلام را نقض و زیست انسان در دوره‌های مختلف تاریخی از جمله در هزاره اول قبل از میلاد در جلگه گیلان را اثبات می‌کند.
و اما... چنین بنای مهمی که منطقه پیرامونی‌اش، اینقدر خاص و پر اهمیت است این روزها محل جولان کوه خواری و زمین خواری است. تا چشم کار می‌کند شما می‌بینید که دارند کوه‌ها را برای ساخت ویلا صاف می‌کنند و زمین‌های زراعی با .... مسکونی می‌شود !
طبیعت زیبای گیلان به سرعت در حال تخریب است و با ایجاد انفجار و استفاده از ماشین آلات سنگین برای صاف کردن کوه‌ها قطعا به باقی مانده قلعه و تمدن پیرامونش خسارات جبران ناپذیری زده می‌شود.
بررسی کردم و دیدم دو سال پیش فرمانده انتظامی گیلان افرادی را در همین مورد در رودسر بازداشت کرده است ولی در یکسال گذشته که اوج این ساخت و سازهای غیرقانونی است خبری ندیدم.
خواهش می‌کنم از خبرنگاران حوزه‌های مرتبط تا با تمرکز روی این موضوع اطلاع رسانی کنید، حتی اگر تاثیر کمی داشته باشد بهتر از بی تاثیر بودن است. تلاشمان این بود که زیبایی‌های بی نظیر رودسر و قلعه را در قاب صدا و تصویر برایتان روایت کنیم و مثل بیشتر مواقع سراغ زبان مردم آن منطقه رفتم. غزلی گیلکی که فوق العاده شنیدنی است.»
«چشمان جادو» را پویا پایور میکس و مسترینگ کرده و ضبط آن در استودیو ۵۴ انجام شده است.
کارگردانی، تدوین و تصویرِ این اثر کاری از مرتضی حاج محمدی است. نشر بین‌المللی این آهنگ هم برعهده موسسه فرهنگی هنری نغمه سازان دلنشین است.
پروژه «تار و تاریخ» حدود دو سال است که کار خود را با تمرکز بر ساخت قطعاتی برای بناهای تاریخی ایران آغاز کرده است. در این پروژه تا کنون حدود دویست تن از هنرمندان سراسر کشورمان حضور داشتند.
آلبوم «تار و تاریخ» چندی پیش توانست در مسابقه بین المللی گلوبال موزیک اواردز - سال ۲۰۲۳ و در بخش‌های بهترین نوازندگی و بهترین موسیقی فولک معاصر، دو مدال طلا برای کشورمان به ارمغان بیاورد."
culture,"از چندین سال پیش هنرمندان شاخص عرصه تئاتر ضمن انتقاد از وضعیت ناامن و نامتعارف حریم مجموعه تئاترشهر خواستار اقدام فوری مدیران و نهادهای مختلف در این زمینه شدند.
شنبه ۲ دی ماه ۱۴۰۲ بعد از گذشت سال‌ها انتظار، خواسته و مطالبه قدیمی تئاتری‌ها محقق شد و کلنگ احداث حریم مجموعه تئاتر شهر بر زمین خورد. پروژه‌ای که می‌تواند آرامش و امنیت را در اطراف این میراث فرهنگی برقرار کند.
به دستگیره در هم رحم نمی‌کنند
محمدجواد طاهری در گفت‌وگو با خبرنگار تئاتر ایرنا درباره اهمیت اجرای طرح حریم تئاتر شهر توضیح داد: تئاتر شهر به این شکل امروز نمی تواند ادامه پیدا کند. اگر بخواهد ادامه پیدا کند نمای زیبای امروزی را نخواهد داشت. الان شاهد هستیم که به آجرها و سرامیک بیرون مجموعه یا دستگیره در هم رحم نمی‌کنند و حتی روی دیوارها شعار می‌نویسند.
خانواده‌ها می‌توانند وارد حریم شوند
وی با بیان این که اولین هدف ما حفاظت از این بنای تاریخی به عنوان یک میراث فرهنگی است گفت: هیچ طراحی صورت نگرفته که ارتباط بصری ساختمان با بیرون را قطع کند. صرفا ورود و خروج به مجموعه تئاتر شهر در ساعت‌های تعطیلی محدود می‌شود. هدف این است که از ورود کارتن خواب‌ها و فروشندگان مواد مخدر به مجموعه جلوگیری کنیم. خانواده ها با یک امنیت و خاطر جمع نمایششان را ببینند و به خانه برگردند.
محمدجواد طاهری، مدیر مجموعه تئاتر شهر
چرا این واقعیت ها را نمی بینند؟
طاهری افزود: خیلی از خانواده ها به دلیل نبود امنیت به دیدن تئاترهای تئاترشهر نمی‌آیند. خیلی از بازیگران شب‌ها که بعد از اجرا می خواهند به سمت خانه شان بروند احساس امنیت نمی‌کنند. کسانی که به حریم تئاتر شهر اعتراض دارند چرا این واقعیت ها را نمی بینند؟ این نقدها قطعا مغرضانه است و دلسوزانه نیست. حریم تئاتر شهر منافع هنرمندان و مردم را تامین می کند. این حریم مورد توافق شهرداری و میراث فرهنگی قرار گرفته است.
وی با بیان این که حائلی که قرار است کشیده شود، جزو مالکیت این بنای تاریخی است تاکید کرد: زمان آقای کرباسچی در اوایل دهه ۷۰ نرده ها برداشته می شود. همزمان در ورودی و هواکش‌های مترو را در حریم بنا می کنند. در همان زمان دستفروش‌ها بساط‌شان را پشت در اصلی پهن می کنند. ما مالکیت این بنا را باید حفظ کنیم. آیا می شود خود ساختمان یک خانه را حفظ کنیم و حیاطش را رها کنیم؟
خیلی از خانواده ها به دلیل نبود امنیت به دیدن تئاترهای تئاتر شهر نمی‌آیند. خیلی از بازیگران شب‌ها که بعد از اجرا می‌خواهند به سمت خانه‌شان بروند احساس امنیت نمی‌کنند
طاهری با اعلام این خبر که پنج ورودی برای مجموعه در نظر گرفته شده است یادآور شد: ورودی اصلی مجموعه ضلع شمالی می‌شود. اما ورود اصلی به این معنا نیست که حتما نگهبانی داشته باشد. سیستمی که در پارک شهر و باشگاه انقلاب پیاده شده برای اینجا قابل بررسی است. این طوری نیست که هر کسی بخواهد بیاید باید کارت شناسایی داشته باشد.
وی افزود: کارتن خواب ها و موادفروش ها را خیلی سریع شناسایی می کنیم و اجازه ورود نمی‌دهیم. البته همین الان هم نیروی انتظامی و مجموعه حراستی تئاتر شهر موادفروش‌ها را می‌شناسند. ولی ما ضابط قضایی نیستیم و نمی توانیم برخورد داشته باشیم. اما بعد از کشیدن حریم ورود و خروج آن آدم به مجموعه ممنوع می‌شود.
وی افزود: پس از بهره‌برداری از طرح سه چهار نفر نیروی حراستی برای مجموعه خواهیم داشت. مردم عادی می توانند از فضای پیرامونی تئاتر شهر استفاده کنند و ما یک فضای امن برای گفتگو و نشستن خانواده‌ها فراهم می‌کنیم."
culture,"به گزارش خبرنگار سینمایی ایرنا، حالا چند سالی می شود که سینماگران نسبت به ساخت فیلم‌هایی درباره شهدا و قهرمانان ایرانی توجهی دوچندان دارد، قهرمانانی که در مقاطعی حساس از کیان ایران دفاع کردند و حالا سرنوشت و سرگذشتشگان سوژه‌ای جذاب برای فیلمسازان است تا در قاب سینما رشادت‌هایشان تصویر شوند. فیلم هایی که گاهی از شاخص ترین آثار جشنواره فیلم فجر بوده اند و در این رویداد قدر دیده اند.
جشنواره فیلم فجر در طول یک دهه گذشته البته بارها و بارها میزبان فیلم هایی بوده است که ضمن نمایش مقطعی از زندگی شهدای شاخص، توانسته اند طیفی از مخاطبان ایرانی و به ویژه جوان‌ترها را با روش و منش آنها آشنا کنند، «ایستاده در غبار» ساخته محمدحسین مهدویان با محوریت زندگی شهید متوسلیان، «منصور» ساخته سیاوش سرمدی با محوریت زندگی شهید ستاری، «تک تیرانداز» ساخته علی غفاری و با محوریت شهید عبدالرسول زرین، «موقعیت مهدی» ساخته هادی حجازی‌فر با محوریت زندگی شهیدان باکری، «غریب» به کارگردانی محمدحسین لطیفی با محوریت زندگی شهید بروجردی و.. از جمله همین آثار بوده اند، در میان فهرست فیلم های جشنواره فیلم فجر امسال نیز سه فیلم با محوریت زندگی فرماندهان و شهدای شاخص حضور دارد، «آسمان غرب» که مقطعی از زندگی شهید شیرودی را به تصویر می کشد، «مجنون» که برشی از زندگی شهید زین الدین است و «احمد» که روایتگر بخشی از زندگی شهید احمد کاظمی است سه فیلمی است که تکیه بر داستان زندگی آنها دارد. امروز ۱۹ دی ماه سالگرد شهادت احمد کاظمی است، به همین مناسبت به مرور بخشی از زند گی او می‌پردازیم:
احمد کاظمی که بود؟
لوگوی فیلم سینمایی «احمد» که مقطعی از زندگی شهید احمد کاظمی را به نمایش می‌گذارد
از سال ۱۳۷۲ تا ۱۳۷۶ فرمانده قرارگاه حمزه بود و از ۱۳۷۶ تا ۱۳۷۹ فرماندهی لشکر ۱۴ امام‌حسین را برعهده داشت. در فاصله سال‌های ۱۳۷۹ تا ۱۳۸۴ به‌عنوان فرمانده نیروی هوایی سپاه پاسداران فعالیت می‌کرد و در سال ۱۳۸۴ به فرماندهی نیروی زمینی سپاه پاسداران منصوب شد. او احمد کاظمی است، فرماندهی که هم در جنگ تحمیلی حضور داشته هم مسیر امدادرسانی را طی کرده است. شهیدی که حاج قاسم هم او را ستوده، او را یک اندیمشند توصیف کرده و از شدت علاقه‌اش به او گفته است.
فکر می‌کنم حقی که احمد به گردن ملت ایران دارد، با حقی که دیگر اندیشمندانی که مورد تجلیل هستند و به حق هم مورد تجلیل بودند، کمتر نباشد و شاید در ابعادی بیشتر باشد
سردار سلیمانی در بخشی از خاطراتش درباره شهید کاظمی گفته است: «فکر می‌کنم حقی که احمد به گردن ملت ایران دارد، با حقی که دیگر اندیشمندانی که مورد تجلیل هستند و به حق هم مورد تجلیل بودند، کمتر نباشد و شاید در ابعادی بیشتر باشد. ما با احمد خیلی رفیق بودیم. البته من نمی‌دانم احمد بیشتر من را دوست داشت یا من بیشتر او را دوست داشتم. همیشه در ذهنم این بود که ای کاش می‌شد من یک طوری به احمد ثابت کنم که من چقدر دوستش دارم. فکر می‌کردم بهترین چیزی که می‌تواند این را ثابت کند، این باشد که مثلاً من یک کلیه بدهم به احمد از هر چیزی که دوتا دارم، یکی اش را به احمد بدهم. وقتی احمد در جمع ما بود، تداعی همه زندگی‌مان را می‌کرد؛ هر چیزی که در زندگی به آن خوش بودیم.
چهره باکری را در احمد می‌دیدیم، خرازی را در احمد می‌دیدیم، زین الدین را در احمد می‌دیدیم، همت را در احمد می‌دیدیم، خیلی از شهدا را ما در احمد خلاصه می‌دیدیم. شما وقتی یک کسی یادگار همه یادگاری‌هایت است، یادگار همه دلبستگی‌هایت است، یادگار همه بهترین دوران عمرت است، این را از دست می‌دهی این یک از دست دادن معمولی نیست. احمد با رفتن خودش، همه ما را آتش زد. باور کنید به احمد حسودی‌ام می‌شود؟ دلم می‌خواهد همه عمرم را بدهم، فقط یک بار دیگر صدای احمد را بشنوم. وقتی که جنگ تمام شد تا روزی که شهید شد. هیچ روزی، هیچ لحظه‌ای، هیچ ساعتی نبود که ما با هم باشیم و او با حسرت پشت دستش نزند و نگوید ما ضرر کردیم و شهدا بُرد کردند. نه تنها برای شهید شدن آن قدر بی تاب بود که از زنده ماندن خودش ناراحت بود و ضمن این که آرزویش شهادت بود، یک آرزوی دیگرش زودتر رفتن بود»
احمد کاظمی در بم چه کرد؟
در ابتدای این گزارش به این اشاره کردیم که او نقشی هم در امدادرسانی داشت، یکی از بزنگاه‌هایی که احمد کاظمی در آن نقش کلیدی داشته و تا امروز کمتر درباره‌اش صحبت شده زلزله بم است. زلزله بم حالا یک غم مشترک برای ایرانیان است، آن روزها را همه به یاد دارند، سال ۸۲ را، زلزه ۶.۶ ریشتری و بیش از ۵۰ هزار قربانی را، زلزله‌ای که در پس آن بسیاری عزیزان خود را از دست دادند، عده‌ای بی خانمان شدند و برحی هنوز تبعاتش را با خود دارند. شهید احمد کاظمی اما از نخستین کسانی بود که پس از وقوع زلزله به همراه سردار سلیمانی به کرمان رفتند، در حالی که فرودگاه کرمان هم از تبعات این زمین لرزه مصمون نمانده شهید کاظمی به همراه نیروزهایش به ساخت و تعمیر بخش‌های حیاتی فرودگاه پرداختند تا امکان انتقال مجروحان فراهم باشد. او با به‌کارگیری هواپیماها و بالگردهای نیروی هوایی سپاه، کاری کرد تا مجروحان این زلزله توسط ناوگان هوایی سپاه از منطقه تخلیه شود و برای مداوا به سایر شهرها اعزام شوند. او نقشی بسزا در ۱۸ ساعت ابتدایی زلزله بم داشت.
حالا فیلم سینمایی «احمد» به روایت حضور موثر این شهید در زلزله بم پرداخته است، امیرعباس ربیعی که سابقه ساخت فیلم های سینمایی «لباس شخصی» و «ضد» را در کارنامه دارد، کارگردانش است و تینو صالحی در قامت شهید احمد کاظمی ظاهر شده است. این فیلم قرار است در بخش سودای سیمرغ جشنواره چهل و دوم به نمایش گذاشته شود.
این فیلم به تهیه‌کنندگی حبیب والی‌نژاد، محصول مشترک سازمان سینمایی سوره و موسسه تصویرشهر است."
culture,"به گزارش ایرنا، سیدعباس حسینی رییس سازمان حج و زیارت کشورمان شامگاه یکشنبه ۱۷ دی ماه به دعوت وزارت حج و عمره عربستان و برای مذاکرات در خصوص اعزام زایران به سرزمین وحی در حج تمتع ۱۴۰۳ راهی عربستان شد.
در این سفر رییس سازمان حج و زیارت و هیئت همراه شامل معاون حج و عمره سازمان، سفیر کشورمان در عربستان، سرکنسول جمهوری اسلامی ایران در جده، نماینده بعثه مقام معظم رهبری، رئیس مرکز حج و زیارت و مدیر دفتر نمایندگی سازمان در عربستان با وزیر حج و عمره عربستان در فضایی صمیمانه به گفت وگو و تبادل نظر در خصوص موضوع حج تمتع و تشرف زایران ایرانی به سرزمین وحی پرداختند.
در این نشست، طرفین پیرامون موضوعات مربوط به حج همانند تعداد حجاج و عوامل اجرایی، خدمات مشاعر مقدسه، رمی جمرات، انتقال دارو و خدمات پزشکی حج ،تسهیلات مورد نظر در امور اجرایی و عملیاتی حج همچنین پیگیری حقوق خانواده شهدای منا و مجروحین حادثه مسجدالحرام و مباحث دیگر، تبادل نظر کردند.
در پایان این نشست طرفین، تفاهم نامه حج تمتع سال ۱۴۰۳ را امضا کردند.

هیئت اعزامی کشورمان به عربستان با حضور در نمایشگاه از نزدیک با شرکت های خدمات دهنده در حوزه های اجرایی همانند خدمات عرفات، مشعرالحرام و منا، حمل و نقل، تغذیه و دیگر مسائل مرتبط، به گفت وگو و رایزنی پرداختند و نوع خدمات و توانمندی شرکت های حاضر در نمایشگاه را مورد بررسی قرار دادند."
culture,"به گزارش ایرنا، آیین گشایش نمایشگاه «شکوه ایران باستان» صبح امروز -پنجشنبه ۲۱ دی ماه- با حضور علی دارابی قائم‌مقام وزیر و معاون میراث فرهنگی، لی چون قائم مقام وزیر و رییس میراث فرهنگی چین، محسن بختیار سفیر جمهوری اسلامی ایران در چین، وانگ مدیر کاخ موزه پکن و هیات همراه در کاخ موزه پکن برپا شد.

این نمایشگاه با هدف معرفی شایسته تاریخ و تمدن شکوهمند کشورمان و نیز ترغیب و تشویق گردشگران چینی برای سفر به ایران و با عنایت به تأثیر برگزاری نمایشگاه‌ها بر جذب گردشگران خارجی، نمایشگاهی از موزه ملی ایران در چین دایر شده است.

در این نمایشگاه ۲۱۱ قلم از اشیاء تاریخی و ۵ شیء بازآفرینی شده(مولاژ) از آثار دوره آهن تا دوره صفوی -یعنی بیش از ۳ هزار سال فرهنگ و هنر ایران- در معرض دید عموم قرار خواهد گرفت.

نمایشگاه «شکوه ایران باستان» تا ۲۱ فروردین‌ماه ۱۴۰۳ برپا خواهد بود.

کاخ موزه پکن یکی از موزه‌های مشهور جهان است که در فهرست میراث‌جهانی ثبت شده و به نام «شهرممنوعه» هم شهرت دارد."
culture,"به گزارش ایرنا، در این جلسه که با حضور پنج عضو منصوب وزیر فرهنگ و ارشاد اسلامی در محل این وزارتخانه برگزار شد، در خصوص محورهایی همچون ملزومات تاسیس، ساختار مطلوب و اهداف عملی بنیاد ملی پویانمایی بحث و گفت‌وگو شد.

بنیاد ملی پویانمایی ایران که مسوولیت راه‌اندازی آن طبق همین ابلاغ برعهده فرزانه فخریان قرار گرفته است، طبق تصویب شورای عالی انقلاب فرهنگی بنا به مسوولیت کلان وزارت فرهنگ و برنامه هفتم توسعه در عرصه پویانمایی شکل گرفته است.
وزیر فرهنگ و ارشاد اسلامی چهارم دی ماه اعضای هیات موسس بنیاد ملی پویانمایی ایران را برای تدوین برنامه سال ۱۴۰۳ این بنیاد و افق پنج‌ساله پیش روی آن تعیین کرد.
محمدمهدی اسماعیلی در پی تصویب تاسیس بنیاد ملی پویانمایی ایران در شورای عالی انقلاب فرهنگی، هیات موسسی برای تدوین برنامه سال ۱۴۰۳ این بنیاد و افق پنج‌ساله پیش روی آن تعیین کرد.
بر اساس این ابلاغ، محمد خزاعی، سیدمحمود اسلامی، محمدحسین نیرومند، امیررضا مافی و فرزانه فخریان عهده‌دار این مسوولیت شدند.
بنیاد ملی پویانمایی ایران بنا به تکلیف وزارت فرهنگ و ارشاد اسلامی برای افزایش میزان تولید پویانمایی به میزان هفت هزار و ۳۰۰ ساعت تا پایان برنامه هفتم توسعه‌ تاسیس شده است."
culture,"به گزارش خبرنگار فرهنگی ایرنا، قوای زرهیِ ایران از دو محور و نیروهای پیاده از محور سوم شروع به انجام عملیات کردند. در موقعیت مکانی «سه راهی آبادان و کوی ذوالفقاریه» که نیروهای پیاده حمله کرده بودند، خط نیروهای ارتش صدام درهم شکسته شد و تعدادی از نیروهای عراقی به اسارت نیروهای ایرانی درآمدند، اما به دلیل عدم کامیابی در پیشروی در دو محور دیگر، نیروهای مذکور موفق به تثبیت موقعیت خود نشدند و مجبور به عقب نشینی شدند.
به این ترتیب عملیات که در اولین مرحله نتوانسته بود به اهداف خود دست یابد، با توقف در مرحله بعد مواجه شد و ناکامی مرحله نخست سبب شد تا انجام اینگونه عملیات های گسترده تا زمان عزل بنی صدر از مقام فرماندهی کل قوای مسلح منتفی شود.
در این عملیات هدف نیروهای زمینی ارتش، سپاه پاسداران و ستاد جنگ های نامنظم آزادسازی سرپل اشغالی دشمن در شرق کارون، آزاد کردن جاده ماهشهر-آبادان و شکست محاصره چهار ماهه شهر آبادان و بازپس گیری ساحل شرقی رود کارون و رسیدن به مرزهای بین المللی بود.
استعداد رزمی ایران در عملیات توکل حدود هشت هزار نفر از تیپ ۳۷ زرهی شیراز، تیپ ۲ پیاده از لشکر ۷۷ پیاده، گردان ۱۴۴ پیاده از لشکر ۲۱ پیاده، گردان ۲۴۶ تانک از لشکر ۷۷ پیاده، گردان ۲۰۱ ژاندارمری، نیروهای سپاه آبادان، نیروهای مردمی بود.
در این عملیات ۳۷۰ تن شهید و مفقود الاثر و ۳۰۰ نفر مجروح شدند.
علل شکست عملیات توکل
عملیات توکل آخرین تلاش زرهی ایران در طی جنگ ایران و عراق بود تقریبا تمامی اشکالاتی را که به عملیات نصر می توان وارد دانست در مورد عملیات توکل نیز صادق است. عدم توجه به شناسایی مواضع دشمن، استفاده از نیروهای زرهی اندک، زمین نامناسب برای مانور زرهی، عدم مقابله با آتش ضدزرهی دشمن، نبود پشتیبانی هوایی کافی و ناهماهنگی بین نیروی های ارتش و سپاه سبب شد تا این عملیات نیز با شکست مواجه شود.
البته طرح ریزی مانور با دقت خوبی انجام شده بود و همین طرح مانور با اندکی تغییرات در عملیات ثامن الائمه دوباره بکارگرفته شد و با موفقیت توانست به حصر آبادان پایان دهد. البته موفقیت در عملیات ثامن الائمه با نیرویی به مراتب بیشتر و هماهنگی کامل بین ارتش و سپاه پاسداران بوجود آمد.
عملیات توکل میخی بود بر تابوت جنگ زرهی در طی هشت سال جنگ ایران و عراق
اما بزرگترین تأثیری که شکست در عملیات های نصر و توکل در ذهن فرماندهان نظامی وقت (سپاه و ارتش) گذاشت این بود که حمله زرهی به تنهایی برای شکستن خطوط دفاعی دشمن کافی نیست. همین ذهنیت سبب شد تا اندیشه جنگ زرهی از روی میز نقشه کشی ارتش برداشته شود و زرهی تبدیل به توپخانه پشتیبانی پیاده نظام شد.
استفاده از زرهی در نقش فرعی توپخانه متحرک و عدم استفاده از توانایی های بالقوه حمله زرهی بعدها هزینه زیادی بر نیروهای نظامی ایران تحمیل کردند. در موارد زیادی که خطوط اول دشمن توسط حمله پیاده نظام شکسته می شد و فرصتی برای رخنه عمیق زرهی در پشت جبهه دشمن به وجود می آمد چون اصولا اعتقادی به حمله زرهی در فرماندهان نبود از این فرصت ها استفاده ای نمی شد و اینگونه فرصت سوزی ها حتی پیروزی های اولیه در طی نبرد را هم به باد می دادند.
بزرگترین نمونه این فرصت ها پیروزی اولیه حمله ایران در طی عملیات رمضان بود. در طی مرحله اول عملیات رمضان قرارگاه فتح توانست تا از زیر مثلثی های عراق رد شده و خود را تا نهر کتائب برساند. اگر یک نیروی ذخیره زرهی در اختیار این قرارگاه بود می توانست از رخنه ای که بین کانال ماهی و مثلثی ها به وجود آمده بود، استفاده کند و عقبه دشمن را مورد حمله قرار دهد. هرچه که بود، عملیات توکل میخی بود بر تابوت جنگ زرهی در طی هشت سال جنگ ایران و عراق."
culture,"محمدصالح نیکنام کارگردان مستند «آلترناتیو» از آثار راه‌یافته به چهاردهمین جشنواره مردمی فیلم «عمار» در گفت‌وگو با خبرنگار سینمایی ایرنا درباره این مستند توضیح داد: این مستند در واقع قسمت اول از مجموعه مستند «تارکد» است که به سوژه اسناد مرتبط با آیت‌الله شریعتمداری می‌پردازد. ما در این مستند در بازه زمانی ۴۲ تا ۵۸ روز روی فعالیت‌های آیت‌الله شریعتمداری تمرکز داشته‌ایم و روایت‌مان هم از زاویه اسناد یافت شده در لانه جاسوسی بوده است.
وی افزود: زندگی آیت‌الله شریعتمداری چند برهه زمانی مهم دیگر هم دارد که خارج از این بازه زمانی است اما خیلی روی این مقاطع تمرکز نداشته‌اید. آقای شریعتمداری از افرادی است که خیلی درباره او صحبت نکرده بودیم. در حالی که او کاراکتر مهمی در تاریخ بوده که شبکه‌هایی مانند من‌وتو و بی‌بی‌سی به تازگی سراغ او رفته‌اند. بالاخره او مرجع تقلیدی بود که در مقابل نظام اسلامی قرار گرفت و به همین دلیل شخصیت قابل مطالعه‌ای است.
کارگردان مستند «آلترناتیو» گفت: این تفکر که قرائت متفاوتی از اسلام دارد، امروز هم نمایندگانی در جامعه ما دارد و خیلی‌ها چنین الگوهایی دارند. بازخوانی این کاراکتر از این منظر خیلی برای‌مان حائز اهمیت بود.
نیکنام ادامه داد: از زاویه نگاه آمریکایی‌ها، آیت‌الله شریعتمداری از سال ۴۲ به‌طور کامل زیر ذره‌بین قرار داشته و به‌صورت مداوم گزارش‌هایی درباره او تهیه می‌شده است. با برخی اطرافیان او هم ارتباطاتی برقرار شده بود. آقای شریعتمداری تا جایی منافع سیاسی خود را از طریق ارتباط با رژیم پهلوی تامین می‌کرد و ارتباطات گسترده‌ای با دربار داشت اما از جایی به بعد که به انقلاب نزدیک می‌شویم، ایشان به‌صورت مستقیم با آمریکا ارتباط برقرار می‌کند.
این مستندساز درباره راه‌های ارتباطی این مرجع تقلید با آمریکا توضیح داد: در این زمینه هم بحث حمایت مالی مطرح بوده و هم بحث تامین سلاح که همه این‌ها در گزارش‌های مستند درج شده، مشخص است که مذاکرات آن‌ها در چه سطحی بوده و چه اتفاقاتی رخ داده است.
وی افزود: آقای شریعتمداری نفوذ ویژه‌ای در منطقه آذربایجان داشت و چهره محبوبی بود. به دلیل آنکه پایگاه طرفدارانی در آن منطقه داشت، از جایی به بعد تصمیم می‌گیرد با تکیه بر همین پایگاه، نهاد قدرتی را برای خود تشکیل دهد. به همین دلیل جمعیت خلق مسلمان را تشکیل می‌دهد که برای این حزب، به دنبال اسلحه هم بوده است. او این نیت را داشت تا به نقطه‌ای برسد که در برابر حاکمیت بایستد و در این راستا جمعیتی را هم مسلح کرده بود.
نیکنام ادامه داد: در دو مقطع به‌صورت جزئی فعالیت‌هایی هم به‌صورت مسلحانه داشته اما در مقطعی که فیلم ما به آن پرداخته در تلاش برای آماده‌سازی مقدمات این حرکت‌ها بوده، او در تلاش برای فراهم آوردن زیرساخت‌ها بوده است و تنش‌های زیادی هم میان طرفداران او و طرفداران حضرت امام(ره) بود. مستند «آلترناتیو» مربوط به دوره‌ای است که آقای شریعتمداری هنوز به تقابل نظامی نرسیده بود.
این مستندساز در پاسخ به اینکه آیا آقای شریعتمداری دچار چرخش در اعتقادات خود شد و یا از ابتدا فردی دورو بود؟ پاسخ داد: آقای شریعتمداری در مقاطعی واقعا ظاهری متفاوت از باطنش داشته، مثلا در مقطعی او دیداری با ساواک داشته است که گزارش مشروح آن وجود دارد. در آن دیدار صراحتا می‌گوید من پیرو امام خمینی و مخالف شاه نیستم اما مجبورم که ادای مخالفان حکومت را دربیاورم تا طرفداران امام خمینی نتوانند همه مردم را جذب خود کنند.
وی افزود: سال ۴۲ وقتی امام(ره) دستگیر می کنند، شائبه اعدام ایشان هم مطرح می‌شود. در آن مقطع برخی از مراجع نامه‌ای می‌نویسند تا جلوی اعدام حضرت امام(ره) را بگیرند، که یکی از آن‌ها آیت‌الله شریعتمداری است. این مدارک موجود است اما در همان مقطع اسنادی وجود دارد که او در مقابل شاگردانش از حضرت امام(ره) بد می‌گفت. سند جالب دیگری که در مستند هم به آن اشاره کرده‌ایم، مربوط به ماجراهای بعد از تبعید امام(ره) می‌شود. آن زمان برخی مراجع تصمیم به اعتراض می‌گیرند اما آقای شریعتمداری با ساواک تماس می‌گیرد و از آن‌ها می‌خواهد خانه‌اش را محاصره کنند، تا مردم سراغ او نروند که مجبور شود در دفاع از امام(ره) حرکتی انجام دهد!‌ این فضاهای ظاهرسازانه را او در کارنامه‌اش داشته است
این مستندساز در ادامه درباره خاص‌ترین تجربه‌ها و مشاهدات خود در مسیر ساخت این مستند گفت: مهمترین نکته اصل اسنادی بود که به آن‌ها مواجه شدیم. حدس نمی‌زدیم تا این اندازه اسناد با این جزییات درباره آیت‌الله شریعتمداری وجود داشته باشد و واقعا شوکه شدیم. نکته دیگر هم این بود در ابتدا که می‌خواستیم سراغ سوژه‌ها برویم آیت‌الله شریعتمداری جزو سوژه‌های ما نبود اما وقتی وارد کار شدیم دیدیم این سوژه هم ظرفیت بالایی برای پرداخت داشت.
وی افزود: وقتی به آرشیوهای آن زمان مراجعه می‌کنید، می‌بینید به‌طرز ویژه‌ای فعالیت‌های آیت‌الله شریعتمداری در آن مقطع بازتاب جهانی داشته است. بر اساس اسناد لانه جاسوسی برخی از کشورهای غربی به دنبال تبدیل این چهره به‌عنوان آلترناتیو رهبری هم بودند. رسانه‌های خارجی خیلی به این کاراکتر توجه داشته‌اند. در مقطعی به اندازه حضرت امام(ره) به آقای شریعتمداری هم پرداخته می‌شد و مواجهه با این اسناد برای خود من جالب بود. به‌ویژه که در این سال‌ها کمتر درباره این کاراکتر صحبت کرده بودیم.
نیکنام در پایان گفت: در سال‌های اخیر توجه رسانه‌هایی مانند من‌وتو و بی‌بی‌سی به‌صورت ویژه‌تر سراغ کاراکتر آقای شریعتمداری رفته‌اند که شاید یکی از دلایلش حضور فرزند او در این رسانه‌هاست. فرزند آقای شریعتمداری امروز یکی از کارشناسان معروف ضد نظام است. شاید به همین دلیل آن‌ها همچنان در تلاش هستند از او قهرمان بسازند. اسناد نشان می‌دهد آیت‌الله شریعتمداری از سال‌های قبل از انقلاب، مشغول فعالیت علیه حضرت امام(ره) بوده است و به همین دلیل برای‌مان جذاب شد که سراغ این سوژه برویم."
culture,"به گزارش خبرنگار سیاسی ایرنا، «سید امیر حسین قاضی‌زاده هاشمی» رئیس بنیاد شهید و امور ایثارگران روز چهارشنبه در حاشیه نشست دولت در جمع خبرنگاران گفت: یک تیم در کرمان مستقر شده تا هم به مجروحان حادثه تروریستی این شهر و هم به خانواده شهدای حادثه رسیدگی کنند.
رییس بنیاد شهید تصریح کرد: پرونده خانواده شهدای ترور کرمان تا قبل از چهلم آنها بسته می شود ولی برای مجروحان و جانبازان این سانحه طول درمان دارند که تشکیل پرونده آنها زمان بر است.
وی افزود:بنیاد شهید از دستگاه هایی است که ۱۰۰ درصد ارائه خدمات آن الکترونیکی شده است ولی هکی که پارسال انجام شد کار ما را به تأخیر انداخت.
قاضی زاده اضافه کرد: تا کنون تعداد شهدای حادثه کرمان ۹۳ تن است منتها چون هنوز چند مجروح بد حال داریم فعلا آمار دقیق شهدای این حادثه را نمی توان اعلام کرد."
culture,"به گزارش خبرنگار موسیقی ایرنا، محمدمهدی اسماعیلی سه‌شنبه شب ۱۹ دی ماه در آیین اختتامیه شانزدهمین جشنواره موسیقی نواحی ضمن قدردانی از برگزارکنندگان این جشنواره اظهارداشت: موسیقی نواحی، یک حوزه اصیل و هویتی در کشور است، موسیقی در حوزه تمدنی ایران زمین در جای جای کشور، از اجر و قرب بالایی برخوردار است.
وی گفت: بر این اساس اگر در هر منطقه‌ای از ایران پهناور بروید، این منطقه بیش از آنکه با مرزهای سیاسی شناخته شود با مرزهای فرهنگی به عنوان ایران بزرگ فرهنگی شناخته می‌شود، این کشور آکنده از زیبایی‌های منحصر به فرد و متنوع از موسیقی‌های نواحی همچون آذربایجان، کردستان، بوشهر، سیستان و بلوچستان، خراسان است.
اسماعیلی افزود: در شانزدهمین جشنواره موسیقی نواحی شاهد درخشش هنرمندان از نقاط مختلف کشور هستیم، تاکیدم به همکارانم در معاونت امور هنری ترویج جدی این موسیقی اصیل در مناطق مختلف است. نیاز داریم که به موسیقی نواحی بها بدهیم تا مخاطبان جوان با این نوع موسیقی بیشتر آشنا شوند.
وزیر فرهنگ و ارشاد اسلامی بیان کرد: کمی ذائقه موسیقایی کشور و جوانان با این هنر اصیل، تنوع زیبا و دوست داشتنی فاصله گرفته است، مردم ایران هنردوست و هنرمند هستند، نباید این ذائقه امروز تداوم پیدا کند، با توجه به منابع غنی در موسیقی نواحی و مقامی نباید انقدر دچار تغییر ذائقه شویم و اگر قرار باشد مقصرانی برای آن معرفی شود، در گام اول خود ما، دستگاه‌های حاکمیتی هستیم.
وی اظهارداشت: همان طوری که در حوزه حمایت از موسیقی نواحی کم کاری شده و این بخش کمی از جایگاه واقعی خود دور شده است، باید همکارانم در دفتر موسیقی، بنیاد رودکی و ادارات کل استان‌ها حمایت‌های بیشتری از موسیقی اقوام داشته باشند، تعمدا در بسیاری از جشنواره‌های موسیقی اقوام و نواحی در کشور شرکت می‌کنم تا بر اهمیت این نوع موسیقی تاکید کنم.
اسماعیلی با اشاره به حمایت از هنرمندان پیشکسوت موسیقی نواحی گفت: در سفری که به سردشت داشتم، با یکی از اساتید پیشکسوت موسیقی کرُدی که ۱۰۷ سال داشت، آشنا شدم، ضمن تجلیل از این هنرمند، به همکاران اعلام کردم که در کمترین زمان ارزشیابی وی انجام شود و نشان درجه یک هنری به استاد موسیقی کُردی داده شد و امشب نیز از پنج هنرمند پیشکسوت موسیقی نواحی تجلیل و نشان درجه یک هنری به آنان اهدا شد.
وزیر فرهنگ و ارشاد اسلامی افزود: از همکارانم در معاونت امور هنری و اداره‌های کل استان‌ها درخواست دارم که مقام هنرمندان پیشکسوت موسیقی نواحی را ارج بنهند، آنان هنرمندانی اصیل، ‌پاک و مردمی با چهره‌های آفتاب سوخته هستند که باید از آنان تجلیل شود و به عنوان هنرمندان اصیل و الگو معرفی شوند.
وی بیان کرد: ارزشیابی‌های درجه یک هنری که معادل درجه دکتراست در گذشته به صورت معمول به اساتید تحویل داده می‌شود که اعلام کردم این نشان‌ها با مراسمی به اساتید و هنرمندان اهدا شود تا مخاطبان اساتید و هنرمندان بزرگ و اصیل کشور را بشناسند.
اسماعیلی افزود: باید هنرمندان پیشکسوت را معرفی کنیم تا جوانان بدانند قدردان هنرمندان هستیم، عدالت فرهنگی به همین معناست، باید این شخصیت‌های بزرگ، گنج‌های ارزشمند، متعالی، وطن دوست و محبوب را معرفی کنیم و مورد توجه قرار دهیم.
وزیر فرهنگ و ارشاد اسلامی اظهار داشت: سیاست قطعی ما در این نهاد این است که از هنرمندان موسیقی نواحی حمایت کنیم و بهترین سالن‌ها را در اختیار آنان قرار دهیم. ممکن است مانند موسیقی‌های جدید و هیجاناتی که دارد، آن طور مورد توجه نوجوانان و جوانان امروزی نباشد اما باید زمینه را برای این تغییر ذائقه فراهم کنیم که اقداماتی توسط معاونت امور هنری و دفتر موسیقی در این زمینه در حال انجام است.
اسماعیلی با اشاره به راه‌اندازی سامانه‌ای با نام «قرارگاه شهیدآوینی» گفت: این سامانه از همه انجمن‌های موسیقی و برگزاری جشنواره‌ها حمایت‌های مادی و معنوی خواهد کرد و در تلاش هستیم حمایت از هنرمندان موسیقی را با قوت بیشتری ادامه بدهیم و امیدواریم که جشنواره موسیقی نواحی سال‌های آینده پربارتر و با استقبال بیشتری ادامه پیدا کند.
آیین اختتامیه شانزدهمین جشنواره موسیقی نواحی ایران با حضور سیدمحمد هاشمی قائم مقام وزیر و معاون حقوقی، امور مجلس و استان‌ها، محمود سالاری معاون امور هنری، امیرحسین سمیعی مدیرکل هنرهای تجسمی وزارت فرهنگ و ارشاد اسلامی، محمد اله‌یاری مدیرعامل بنیاد رودکی، محمدعلی مرآتی دبیر جشنواره، رضا مهدوی دبیر سی و نهمین جشنواره موسیقی فجر، هادی آرزم هنرمند پیشکسوت و جمعی از مسئولان و هنرمندان در تالار رودکی برگزار شد.
شانزدهمین جشنواره موسیقی نواحی ایران در راستای تمرکززدایی و تحقق عدالت فرهنگی در دو بخش برگزار شد؛ بخش اول آن به‌ صورت منطقه‌ای طی روزهای ششم تا بیست و سوم تیر ماه امسال به دبیری محمدعلی مرآتی و به‌ همت دفتر موسیقی معاونت امور هنری وزارت فرهنگ و ارشاد اسلامی، انجمن موسیقی ایران و با همکاری ادارات کل فرهنگ و ارشاد استان‌های سراسر کشور برگزار شد.
بخش منطقه‌ای جشنواره به میزبانی پنج استان شامل گلستان(۶ تا ۸ تیر)، چهارمحال و بختیاری (۱۰ تا ۱۲ تیر)، آذربایجان شرقی (۱۴ تا ۱۶ تیر)، کرمانشاه (۱۷ تا ۱۹ تیر) و کرمان (۲۱ تا ۲۳ تیر) و بخش ملی آن نیز از ۱۶ تا ۱۸ دی در تهران با مشارکت بنیاد رودکی به میزبانی تالار رودکی برگزار شد."
culture,"به گزارش خبرنگار سینمایی ایرنا، با اعلام اسامی فیلم‌های ۲ بخش اصلی جشنواره فجر امسال، تقریبا پیش‌بینی‌ها درست از آب درآمد. هر چند که غیبت فیلم‌هایی چون ساعت ۶ صبح مهران مدیری و زودپز رامبد جوان، شاید گل‌درشت‌ترین سوالی باشد که پس از اعلام اسامی به وجود آمد. اما با این حال، جشنواره امسال، موارد کنجکاوی‌برانگیزی دارد که در ادامه به برخی از آنها اشاره می‌کنیم.
۱. حضور جواد عزتی که بازیگر محبوب این سال‌های سینمای ایران است، قطعا یکی از کنجکاوی‌برانگیزترین موارد جشنواره امسال است. این‌بار اما عزتی در مقام کارگردان ظاهر شده و برای نخستین‌بار پشت دوربین کارگردانی ایستاده است. تمساح خونی که در سکوت کامل خبری ساخته شد و شنیده‌ها حکایت از شباهت تم داستانی آن به کت چرمی دارد. این فیلم قطعا یکی از پرمخاطب‌ترین آثار جشنواره امسال در سینماهای مردمی خواهد بود.
۲. آسمان غرب نیز می‌تواند جذابیت‌های بسیاری برای مخاطب داشته باشد. نخستین مورد آن مربوط به کارگردانی محمد عسگری است که سال گذشته، فیلم اتاقک گلی را به جشنواره فرستاد و با اقبال بالایی مواجه شد. این موضوع، می‌تواند پیش‌زمینه خوبی برای مخاطب باشد تا با خاطره خوب اتاقک گلی به تماشای این فیلم برود. حضور میلاد کی‌مرام در نقش شهیدشیرودی نیز دیگر نکته جذاب فیلم است که می‌تواند برای مخاطب، جذاب باشد.
میلاد کی‌مرام در فیلم آسمان غرب
۳. تا همین ۲۰ روز پیش، کسی گمان نمی‌کرد که فیلم پرویزخان، سوژه مهیجی داشته باشد. داستان فیلم درباره پرویز دهداری که یکی از متفاوت‌ترین مربیان بزرگ تیم ملی فوتبال ایران بود، است. جذابیت فیلم زمانی بیشتر می‌شود که بدانیم بازیگر نقش اصلی این فیلم، سعید پورصمیمی؛ بازیگر سخت‌گیر و وسواسی سینمای ایران است که قطعا بر کنجکاوی‌ها راجع این اثر خواهد افزود.
۴. صبحانه با زرافه‌ها، دیگر فیلم مهم جشنواره امسال است که حضور نامی چون سروش صحت در مقام کارگردان این فیلم، خود می‌تواند مهم‌ترین نکته فیلم باشد. هرچند که تیم بازیگران فیلم که متشکل از بهرام رادان، پژمان جمشیدی، هوتن شکیبا و هادی حجازی‌فر است نیز دیگر قطب جذابیت اثر است که این کار را به پربازیگرترین فیلم این دوره جشنواره تبدیل کرده است.
سه بازیگر فیلم صبحانه با زرافه‌ها
۵. علی سرتیپی که یکی از تهیه‌کنندگان مستقل سینمای ایران است برای امسال، فیلمی به کارگردانی بهروز شعیبی را در جشنواره دارد. همکاری این دو تفکر که شاید تا امروز تصور می‌شد، خوانایی چندانی با یکدیگر ندارند، شدت کنجکاوی‌ها نسبت به فیلم آغوش باز را بیشتر کرده است. فیلمی که داستانی از آن منتشر نشده و اطلاعاتی راجع بازیگران فیلم در دسترس نیست.
۶. بهروز افخمی و صبح اعدامش، قطعا مخاطبان بسیاری در جشنواره امسال خواهد داشت. فیلمی که ساعت ۵ تا ۶:۳۰ صبح آخرین روز زندگی طیب حاج‌رضایی و اسماعیل رضایی که منجر به تیرباران آنها شد را به تصویر می‌کشد. کنجکاوی این دقایق پایانی در کنار شیوه روایتی که افخمی برای این فیلم سیاه‌وسفید انتخاب کرده، دو کنجکاوی بزرگ فیلم است.
۷. محمود کلاری که یکی از بزرگ‌ترین مدیران فیلمبرداری سینمای ایران است نیز ۲۳ سال پس از رقص با رویا، به دنیای کارگردانی بازگشته است. جذابیت این قضییه در کنار حضور مهران مدیری در نقش اصلی این فیلم، تابستان همان سال را به یکی از پرمخاطب‌ترین آثار این دوره جشنواره تبدیل خواهد کرد.
۸. نخستین فیلم مرتضی علیزاده نیز یکی از موارد کنجکاوی‌برانگیز جشنواره امسال است. بی‌بدن بر اساس داستان واقعی یکی از جنجالی‌ترین پرونده‌های جنایی چندساله اخیر کشور است که کاظم دانشی، کارگردان علفزار، فیلمنامه آن را نوشته است. این مشخصه در کنار حضور بازیگرانی چون نوید پورفرج و الناز شاکردوست، دیگر مورد مهم این فیلم است که سبب می‌شود تا این کار، احتمالا با اقبال بالایی مواجه شود.
الناز شاکردوست در فیلم بی‌بدن
۹. فیلم نوروز که در سکوت خبری تولید شد نیز می‌تواند یکی از آثار مهم جشنواره امسال باشد. فیلمی که با محوریت نوروز باستانی ساخته شده و علی نصیریان، بازیگر نقش اصلی فیلم است. این آخرین حضور سینمایی نصیریان تا به امروز، می‌تواند برای مخاطبان بسیاری، جذاب باشد.
۱۰. حسین نمازی که دو سال پیش با فیلم شادوران، اتفاق‌های خوبی را در جشنواره فجر رقم زد و توانست توجهات بسیاری را به فیلم خود جلب کند، حالا در تجربه‌ای احتمالا شبیه با آن فیلم، شه‌سوار را در بخش رقابتی دارد. پیش‌زمینه‌ فکری مخاطب از سابقه اخیر کارگردان در کنار خط داستانی مهیج فیلم، می‌تواند شه‌سوار را به یکی از کنجکاوی‌برانگیزترین آثار امسال تبدیل کند. در خلاصه داستان این فیلم آمده: به‌ دنبال درگذشت پدر خانواده در جریان برگزاری عروسی که چندبار به هم خورده است، خانواده او قصد پنهان کردن این خبر را دارند.
این ۱۰ مورد، نکاتی بود که بر روی کاغذ، می‌تواند جذابیت‌هایی را برای مخاطب داشته باشد. جشنواره فجر همواره ثابت کرده که غافلگیرهایی را در حین برگزاری رو می‌کند که کمترکسی تا پیش از آن، تصورش را می‌کرد. حال باید منتظر بمانیم تا ببینیم آیا جشنواره چهل‌ودوم، غافلگیری‌ای فراتر از گمانه‌های بر روی کاغذ، برای مخاطبان خود خواهد داشت یا خیر."
culture,"به گزارش خبرنگار کتاب ایرنا، آیین نکوداشت دکتر میرجلال الدین کزازی چهره ماندگار زبان و ادب فارسی به همت انجمن آثار و مفاخر فرهنگی و با حضور و سخنرانی جمعی از استادان برجسته دانشگاه، سه شنبه نوزدهم دی ماه در تالار اجتماعات شهید مطهری(ره) انجمن برگزار شد.
در این نشست محمود شالویی رئیس انجمن آثار و مفاخر فرهنگی، مهدخت معین فرزند ارشد دکتر معین و استاد دانشگاه علامه طباطبایی، محمدحسن حسنی‌زاده نیری استاد دانشگاه علامه طباطبایی، روح‌الله هادی استاد دانشگاه تهران، محسن حبیبی ریاست دانشکده زبان‌های خارجی دانشکده علامه طباطبایی، مصطفی سلطانی‌نژاد استاد زبان و ادبیات فارسی، کیخسرو دهقانی و جمعی از ادیبان و دوستداران فرهنگ حضور داشتند.
دکتر کزازی در این آئین با تاکید بر اینکه آنچه برای ایران کرده است، کاری بوده که هر ایرانی راستین باید انجام می‌داد، افزود: باور خود را سنجه گرفته ام، آنان مرا واداشته اند، تا درباره این سرزمین که دانشوران می‌گویند از دید فرهنگ در جهان بی همتا است و شکوفاتر و درخشان‌ترین کانون فرهنگ جهان است، پژوهش کنم.
ایران را شیفته‌وار دوست دارم، زیرا اندکی آن را می‌شناسم، این بزم پرشور به نام من اما به پاس ایران برگزار شده است
وی درباره اقداماتی که در مسکو انجام داده است، ادامه داد: به زبان‌آموزان در مسکو گفتم از تلاشی که شما در شناساندن ایران کردید، سپاسگزارم اما بی‌پرده بگویم سپاسی بر سر من یا ایرانیان ندارید، زیرا آنچه کرده‌اید به پاس خود بوده است و ایران فریماه است و هر کس آن را بشناسد، به ایران دل می‌بندد.
پژوهشگر زبان و ادبیات فارسی، با تاکید بر اینکه سرزمین ایران به راستی دلربا است، افزود: کافی است به فرهنگ ایران‌شناسان نگاهی بیاندازید، آنان که زندگی خود را فدای شناساندن ایران کرده اند، به هر روی از این شوری که در ایرانیان می‌بینم، سپاسگزارم.
وی ادامه داد: به هر جای این سرزمین حتی روستاهای دور می‌روم با گرمی پذیرای من می‌شوند، این جادوی ایران است و به همین دلیل ایران نزد دانش‌آموخته های نیک اندیش و خردمند قرار می‌گیرد.
کزازی با بیان اینکه هگل می‌گفت «تاریخ با ایران آغاز می‌شود»، گفت: این سخنی خُرد و خام نیست، بلکه نظر یکی از ژرفنده‌ترین اندیشمندان درباره ایران است. همچنین انگلس در نامه‌ای که به مارکس می‌نویسد از زبان فارسی یاد کرده است، او با اینکه اطلاعات فراوانی از زبان های مختلف داشت، به فارسی ارج می‌نهاد.
به گفته این پژوهشگران ادب فارسی، برترین ستایش و پیراسته از هر نوع ناخالصی، ستایشی است که از دشمن برمی‌خیزد، زیرا چنین ستایشی از روی ناچاری است.
کزازی با بیان اینکه آوازه ایران در جهان به فرهنگ و به فرهنگوران آن است، افزود: ایران را شیفته‌وار دوست دارم، زیرا اندکی آن را می‌شناسم، این بزم پرشور به نام من اما به پاس ایران برگزار شده است. بر مام وطن ستم روا می‌داریم. ستم به مام گناه نابخشودنی است، زمین در نشیب نابودی است، دریاها بالا می‌آیند و گونه‌ها و تیره‌های جانداران یکی پس از دیگری منقرض می‌شوند، آینده ای تاریک، نزدیک ما است. پیش از این جهانداران بر مردمان جفا روا می‌داشتند و امروز بر زمین، خاک و هوا جفا می‌کنند.
کزازی مانند حافظ روزگار سخن می‌گوید
رئیس انجمن آثار و مفاخر فرهنگی نیز در این آئین با اشاره به وسعت دانش و علاقه کزازی به مرز و بوم ایران گفت: وقتی کزازی سخن می‌گوید، مانند این است که سعدی، حافظ در روزگار ما سخن می‌گویند. گرامی‌داشت‌ کزازی، گرامی‌داشت فردوسی، گرامی‌داشت‌ شاهنامه، فرهنگ، اصالت و هویت ایرانی است.
گرامی‌داشت‌ کزازی، گرامی‌داشت فردوسی، گرامی‌داشت‌ شاهنامه، فرهنگ، اصالت و هویت ایرانی است
محمود شالویی با تاکید بر اینکه در ایران فرزانگان بسیاری حضور دارند، افزود: این مساله مایه افتخار است، برنامه‌هایی که همیشه برگزاری آنها به یک روز محدود بود، در این سال به چند روز یا ماه افزایش داده شده اند، امسال فردوسی به مدت ۱۰ روز و حافظ یک هفته گرامی‌داشته می‌شود. از جمله می‌توان به برنامه‌هایی که برای حکیم نظامی برگزار خواهدشد، اشاره کرد.
برای بررسی زیبایی‌شناسی آثار از کتاب‌های کزازی استفاده کردم
فرزند ارشد دکتر معین نیز با بیان اینکه در طول کار حرفه‌ای از صحبت‌ها و نوشته‌های کزازی بسیار استفاده کرده است، ادامه داد: بسیاری از آثار پدرم که از او باقی مانده است، نیاز به بررسی بیشتر برای چاپ و انتشار دارد.
مهم‌تر از همه فضیلت‌های اخلاقی و انسانی کزازی است که مهم‌تر از دانش اوست
مهدخت معین با اشاره به امیربانوکریمی و مظاهر مصفا که از شاگردان دکتر معین بودند، گفت: متوجه شدم دیون بسیاری نسبت به کزازی و همسر او دارم، زیرا عرض بیش از ۴۰ سال، همواره در سالگرد دکتر معین شرکت کردند. همچنین در تیر سال جاری در ۵۲ امین سالگرد معین، شالویی سخنلن ارزنده ارایه کرد.
معین با بیان اینکه اخیرا چند مقاله در حوزه حافظ پژوهی منتشر کرده‌ است، افزود: برای بررسی زیبایی‌شناسی آثار از کتاب‌های کزازی استفاده کردم. یکی از مسائل مهم در این کتاب‌ها، این است که برخی از واژه‌ها ناآشنا است زیرا از فارسی سره استفاده شده، البته مترجم نکته‌هایی در متن نوشته تا درباره کلمات بازگو کند. ‌
به گفته استاد دانشگاه علامه طباطبایی، مهم‌تر از همه فضیلت‌های اخلاقی و انسانی کزازی است که مهم‌تر از دانش اوست.
استاد کزازی ذهن به سامانی دارد
استاد دانشگاه علامه طباطبایی نیز درباره ابعاد وجودی کزازی گفت: ابعاد وجودی او چنان گسترده است که نه زمان جلسه برای بررسی آن کافی است و نه من اطلاعات دقیق دارم.
ابعاد وجودی او چنان گسترده است که نه زمان جلسه برای بررسی آن کافی است و نه من اطلاعات دقیق دارم
محمدحسن حسنی‌زاده نیری با بیان اینکه تصویر هر فردی را در آینه آثار او می‌توان یافت، ادامه داد: وقتی از آثار او سخن می‌گوییم بخشی از وجود او را به شنوندگان معرفی می‌کنیم. در نتیجه بهترین راه شناخت هر کسی بررسی آثار او است.
وی استاد کزازی را از چند جهت بررسی کرد و گفت: نخستین بخش خانواده او است که فرزندانی برای ایران و جهان تربیت کرد. همچنین بانو سیمین‌دخت در زندگی او تاثیر بسزایی دارد زیرا همه هستی خود را فدای این کار کرده است. سوم اینکه شاگردان او ادامه دهنده راهش هستند و تکه‌هایی از او را به دیگر مناطق برده اند. یکی از آن‌ها من که می‌کوشم از شیوه کزازی تقلید کنم و از این رو همه وامدار استاد هستیم.
نیری با بیان اینکه آثار مکتوب کزازی قلمروهای بسیاری را در برمی‌گیرد، ادامه داد: او در شاهنامه‌شناسی، حافظ‌شناسی، خاقانی‌پژوهی، تصحیح متون، ترجمه آثار گران‌سنگ ادبی جهان به فارسی که نقد و شماره کردن آنها برایم دشوار است، فعالیت کرده است. پیشنهاد می‌کنم همایشی دو سه روزه برای نقد آثار استاد برگزار شود.
استاد دانشگاه علامه طباطبایی با تاکید بر اینکه در چشم گران‌سنگ‌ترین آثار هر فرد وجود او است، ادامه داد: استاد کزازی ذهن به سامانی دارد و هر آنچه از این ذهن می‌تراود برای ما سودمند است. آنچنان که باور دارد، همان‌ها را می‌خواهد و نسبت به آن‌ها احساس مسئولیت می‌کند.
زبان کزازی نهری گوارا است
استاد دانشگاه تهران ابیاتی از شاهنامه خواند و توضیح داد: در تمام فرهنگ‌های بشری، هنر تربیت انسانی نشان می‌دهد که از دل آن فرهنگ بیرون آمده است.
هیچ حوزه‌ای در رشته زبان و ادبیات فارسی وجود ندارد که کزازی وارد آن نشده باشند و سرافراز بیرون نیامده باشد
روح‌الله هادی با بیان اینکه ۳۴ سال قبل با کزازی آشنا شده است، ادامه داد: در سال‌هایی که افتخار داشتم در دانشگاه معلم ساده‌ای باشم، برای دوستداران کزازی یافتم و این از سر بخت بلند من بود.
به گفته وی استادهایی که در کشور به بلاغت فارسی می‌پردازند به تعداد انگشتان دست نیست.
هادی با تاکید بر اینکه وابستگی‌اش به کزازی در حوزه شاهنامه است، ادامه داد: همچنین هیچ حوزه‌ای در رشته زبان و ادبیات فارسی وجود ندارد که کزازی وارد آن نشده باشند و سرافراز بیرون نیامده باشد.
وی با بیان اینکه انسان میان جهان و خدا زندگی می‌کند، افزود: هر فرد سراغ دانش می‌رود از جهان بالاتر است، در وجود کزازی دانش به فضیلت تبدیل شده و این توفیق منحصر به فرد است. هر کس دانشش به ادب و فروتنی نرسد، زحمت بادیه خریده است.
به گفته هادی، کزازی برای خود جهانی ورای این جهان ساخته‌است. همین همنشینی صادقانه موجب شده زبان کزازی زبانی باشد که گویی نهری شیرین و گوارا است.
در نوشتار کزازی رقص واژگان را می‌توان دید
محسن حبیبی ریاست دانشکده زبان‌های خارجی دانشکده علامه طباطبایی نیز گفت با وجود افرادی همچون کزازی، در دانشگاه‌ها می‌توان از فرهنگ و ادب و علم او بهره برد.
بیت‌های هستند که موی بر تن افراد افراخته می‌شود
استاد زبان و ادبیات فارسی با بیان اینکه شاهنامه، نامه فر و فرهنگ ایرانیان است، افزود: از ویژگی‌های نوشتاری استاد کزازی این است که سمفونی است و رقص واژگان را می‌توان دید.
مصطفی سلطانی‌نژاد با تاکید بر شکوه کزازی در خواندن شعر و درس دادن ادامه داد: به قول استاد، بیت‌های هستند که موی بر تن افراد افراخته می‌شود.
وی همچنین شعری پیشکش دکتر کزازی کرد.
در این آئین کیخسرو دهقانی برنامه شاهنامه‌خوانی را اجرا کرد.
میرجلال‌الدین کزازی در دی سال ۱۳۲۷ شمسی در شهر کرمانشاه در خانواده‌ای فرهنگی و فرهیخته به دنیا آمد. خوگیری به مطالعه و دلبستگی پُرشور به ایران و فرهنگ گرانسنگ و جهانی آن را از پدر که مردی آزادمنش و فراخ اندیش و مردم دوست بود به یادگار ستاند. دوره دبستان را در مدرسه آلیانس کرمانشاه گذرانید و از سالیان دانش آموزی با زبان و ادب فرانسوی آشنایی گرفت. سپس دوره دبیرستان را در مدرسه رازی به فرجام آورد و آنگاه برای ادامه تحصیل در رشته زبان و ادب پارسی به تهران رفت و در دانشکده ادبیات فارسی و علوم انسانی دانشگاه تهران دوره های گوناگون آموزشی را سپری کرد و به سال ۱۳۷۰ به اخذ درجه دکتری در این رشته نائل آمد.
او افزون بر زبان فرانسوی که از سالیان خُردی با آن آشنایی یافته است، با زبانهای اسپانیایی، آلمانی و انگلیسی نیز آشناست و تاکنون ده ها کتاب و نزدیک به دویست مقاله نوشته است و چندی را نیز در اسپانیا به تدریس ایرانشناسی و زبان فارسی اشتغال داشته است.
کزازی گهگاه شعر نیز می‌سراید و نام هنری‌اش در شاعری «زروان» است."
culture,"به گزارش ایرنا از روابط عمومی موسسه تصویر شهر، سینماهای باغ کتاب تهران روز سه شنبه- ۱۹ دی ماه - به موسسه تصویر شهر تحویل داده شد.
پنجم بهمن ماه همزمان با ولادت امیرالمومنین حضرت علی (ع)، با حضور رییس سازمان فرهنگی هنری شهرداری تهران به صورت رسمی آغاز به کار خواهد کرد.
پردیس سینمایی باغ کتاب از بزرگ‌ترین پردیس‌های سینمایی کشور و دارای ۱۰ سالن نمایش مجهز، با گنجایش ۱۳۰۰ نفر است."
culture,"به گزارش خبرنگار حوزه دولت ایرنا، «سید عزت الله ضرغامی» روز چهارشنبه در حاشیه جلسه هیأت دولت گفت: در جلسه با وزارت تعاون، کار و رفاه اجتماعی تصمیمات خوبی گرفته شد و در جلسه امروز هم با دستور رئیس‌جمهور ۱۰ هزار نفر از فعالان صنایع دستی و راهنمایان گردشگری تحت پوشش بیمه قرار می‌گیرند. این مسئله یک سال بلاتکلیف مانده بود.
وی اضافه کرد: برای سال آینده ۱۶۸ میلیارد تومان اعتبار نیاز است که مورد تایید رئیس‌جمهور قرار گرفته است.
وزیر میراث فرهنگی، صنایع دستی و گردشگری با بیان اینکه در دولت مردمی صندوق بیمه کشاورزان روستاییان و عشایر که در وزارت تعاون فعالیت می‌کند، اظهار کرد: ما بخش دیگری از فعالان گردشگری که در روستاها هستند را نیز تحت پوشش صندوق بیمه قرار خواهیم داد."
culture,"در آستانه چهل و پنجمین سالگرد پیروزی انقلاب اسلامی همچون سال‌های گذشته «رادیو انقلاب» در جایگاه یک رادیوی تخصصی مناسبتی فعالیت خود را در نهمین سال تاسیس از ۱۹ دی آغاز کرد تا در جهت تبیین حقایق انقلاب اسلامی از شکل‌گیری تا گام دوم با رویکردی کنشی و ایجابی به برنامه سازی در پهنه رسانه بپردازد.
رضا کوچک‌زاده تهمتن در گفت‌وگو با خبرنگار رادیوی ایرنا در رابطه با جزییات و اهداف این شبکه رادیویی توضیحاتی ارائه کرد. متن این مصاحبه در ادامه آمده است.
نمایش کارآمدی و پیشرفت های ۴ دهه گذشته
آغاز به کار رادیو انقلاب در سال ۱۴۰۲ چگونه است و چه تفاوتی با سال های قبل دارد؟
رادیو انقلاب، شبکه رادیویی و روز آمد رسانه ملی برای تبیین حقایق و واقعیت های انقلاب اسلامی و مقابله با هجمه شناختی دشمن در بستر جدیدترین رخدادها و براوردهای رسانه است. در سال ۱۴۰۲ نیز همسان سالیان قبل، البته به دلیل رویداد مهم پیش روی کشور یعنی انتخابات ۱۱ اسفند آغاز فعالیت این شبکه از ۱۹ دی ماه همزمان با سالروز قیام تاریخی مردم قم در سال ۱۳۵۶ و پایان آن ۲۳ بهمن است و ان شاالله از ۲۳ بهمن رادیو مردم با شعار صدای انتخاب ویژه انتخابات ۱۱ اسفند فعالیت خود را آغاز می کند.
جهاد تبیین، رسالت همیشگی رادیو انقلاب بوده است و مختص به امسال نیست
در ارتباط با تفاوت های امسال با سالیان قبل نیز، یاداور می شویم که امسال با توجه «اقتدار مقاومت منطقه ای فلسطین: از طوفان الاقصی تا جنگ غزه» و «انتخابات اسفندماه ۱۴۰۲» محتوا و جدول پخش برنامه های شبکه تحت تاثیر این این دو رویداد مهم منطقه ای و داخلی خواهد بود. البته همسان گذشته، همچنان دال مرکزی شبکه مبتنی بر تبیین گفتمان «ایران قوی» است و شبکه مبتنی بر جهاد تبیین تلاش می کند تا با نمایش کارآمدی و پیشرفت های ۴ دهه گذشته امید آفرینی نسبت به گام دوم انقلاب را گسترش بدهد.
لیکن، بخش مهمی از رئوس برنامه سازی نیز به مقاومت و انتخابات اختصاص می یابد و وضعیت به گونه ای است که رادیو انقلاب به صورتی فرایندی بین دو شبکه رادیو مقاومت و رادیو مردم به ایفای نقش خاص خود در این زمینه می پردازد.
لوگوی «رادیو انقلاب»
خنثی سازی جنگ شناختی- ترکیبی دشمن
در سالهای گذشته به صورت معمول تمرکز بر جهاد تبیین و مقابله با جریان رسانه ای معاند بخش مهمی از محتوا و رویکرد رادیو انقلاب را در بر می گرفت، رویکرد امسال شبکه در بازنمایی انقلاب اسلامی چگونه است؟
همانطوری که اشاره شد جهاد تبیین، رسالت همیشگی رادیو انقلاب بوده است و مختص به امسال نیست. امسال نیز تمرکز جدی بر جهاد تبیین، امید آفرینی و نشاط افزایی در جامعه ایرانی، بازنمایی کارآمدی ها ۴۵ سال گذشته نظام اسلامی، مقابله با امواج تفتین و تحریف، مقابله با گسست نسلی، بازآرایی رویکرد تمدن سازانه انقلاب، خنثی سازی جنگ شناختی- ترکیبی دشمن و ... ادامه خواهد داشت.
به علاوه، متناسب با شرایط داخلی و منطقه ای، بررسی جایگاه مردم سالاری و جمهوریت در جمهوری اسلامی با توجه به انتخابات ۱۴۰۲ و همچنین بررسی قدرت گیری بلوک مقاومت منطقه ای متاثر از طوفان الاقصی و فرایند کنونی« بین المللی شدن انقلاب اسلامی» از یمن تا لبنان برای مقابله با آمریکا و صهیونیسم بصورت ویژه در رادیو انقلاب بررسی می شود. به وضوح پیداست که انقلاب اسلامی اینک از موقعیت «تلاش برای تثبیت» عبور کرده و در بالاترین نقطه از سهم اقتدار خود، مرحله «ائتلاف سازی برای تمدن سازی اسلامی» در جهان اسلام را آغاز کرده است. لذا، رادیو انقلاب، پرداختن به این مهم را رسالت خود دانسته و شبکه در جهت تبیین ان تلاش خواهد کرد.
شما در صحبت هایتان به موضوع «بین المللی شدن انقلاب اسلامی» و طرح آن در برنامه های رادیو انقلاب اشاره کردید. این موضوع را می توانید شفاف تر بیان کنید که چیست و شبکه قرار است چه اقدامی در این خصوص داشته باشد؟
بله. اساسا باید توجه داشت انقلاب ما یک پسوند اسلامی دارد که این پدیده بزرگ تاریخ معاصر جهان و میراث ماندگار امام خمینی(ره) را محصور به مرزهای ملی ایران نمی کند بلکه ریشه در بنیادهای دین مبین اسلام داشته و جهانشمول است. نظام جمهوری اسلامی یکی از دستاوردهای این انقلاب است. انقلاب اسلامی داعیه بیداری اسلامی داشته است و برای مقابله با استعمار غرب، واپسگرایی های داخلی و ایجاد شکاف در جهان اسلام کوشش می کند.
به علاوه نقش انقلاب اسلامی در تلاش برای ایجاد امت واحده اسلامی و تمدن سازی نوین اسلامی نیز یک نگاه جدید در نظم نوین بین الملل است. در کنار این موارد، مقابله با رژیم صهیونیستی و به رأس اوردن مسئله فلسطین، تلاش برای اخراج امریکا از منطقه نیز از ارمان های انقلاب اسلامی بوده که با الگو برداری از آن در جوامع اسلامی از جمله یمن، عراق، سوریه، لبنان و ملت قهرمان فلسطین شاهد شکل گیری یک جبهه واحد در کنار ایران انقلابی برای مقابله با امریکا و رژیم صهیونیسستی است.
همه این موارد حکایت از ان دارد که انقلاب اسلامی به درستی صادر شده و امروز به یک قطب قدرت بین المللی تبدیل شده است. از این زاویه است که رادیو انقلاب به تاثیر این فرایند بر قدرت ملی در جمهوری اسلامی، شکل گیری قطب اسلام انقلابی در جهان چند قطبی، مقابله با یکجانبه گرایی امریکا، تلاش برای آزادی فلسطین از اشغال صهیونیسم و افزایش تعاملات ملل مسلمان با رویکردی کارشناسانه و نخبگانی می پردازد.
طبعا در این بستر، آگاهی بخشی اجتماعی پیرامون وضعیت دقیق جایگاه انقلاب اسلامی در جهان کنونی بیش از پیش روشن تر می شود.
رضا کوچک‌زاده تهمتن، مدیر «رادیو انقلاب» و رادیو گفت‌وگو
مقابله با سیاهنمایی های رسانه ای دشمن
با توجه به اینکه امسال، رادیو انقلاب به جهت زمانی در موقعیتی قرار گرفته که کشور در حال آماده شدن برای دو انتخاب سرنوشت ساز مهم مجلس خبرگان رهبری و مجلس شورای اسلامی است و آرایش انتخاباتی گرفته است و مقام معظم رهبری نیز تاکید بر حضور باشکوه مردم در این عرصه دارند، رادیو انقلاب در این بستر چه اقداماتی خواهد کرد؟
انقلاب اسلامی محصول مشارکت و حضور مردم برای برافکندن رژیم پهلوی و بیرون راندن امریکا از عرصه تعیین سرنوشت خود درسال ۱۳۵۷ بوده است. طبعا برای ادامه حیات و اقتدار این انقلاب، همواره نیاز به حضور و اتکا به مردم وجود دارد؛ چرا که مردم صاحب اساسی این نظام اند و یکی از مجراهای این مهم نیز انتخابات است. الحمدالله از فروردین ۱۳۵۸ تا ۱۴۰۰ حضور پرشور مردم در ده ها انتخابات وجود داشته و اینک نیز همین گونه خواهد بود.
رادیو انقلاب تلاش خواهد کرد تا در بستر امید افرینی و نشاط افزایی رسانه ای و همچنین تبیین چهل و پنج سال کارامدی همه جانبه انقلاب اسلامی و بررسی و تبیین بایسته های فرارو در گام دوم انقلاب، یک وجهی تبلیغی برای افزایش مشارکت پرشور داشته باشد.
از این رهگذر مقابله با سیاهنمایی ها و بن بست انگاری های رسانه ای دشمن که بالتبع موجد دلسرد شدن مردم از مشارکت سیاسی است، یک هدف اساسی این شبکه است و براین امر نیز مصمم هستیم.
بیشتر بخوانید
ویژگی جدید «رادیو مقاومت»؛ پیوند بین فلسطین و مکتب سلیمانی را نمایان می‌کنیم
الگوسازی رسانه‌ در جنگ روایت‌ها یک نبرد است
مدیرکل صدا و سیمای کرمان: جهاد تبیین بیان واقعیت های انقلابی و اسلامی است
مراکز اطلاع‌رسانی دربرابر تهاجم شیطانی رسانه‌ای دشمن نقش مهمی دارند
موضوعات برنامه های رادیو انقلاب
در ارتباط با موضوعات و محورهای برنامه های رادیو انقلاب توضیح بدهید و اینکه مهمترین اقدامات و چینش برنامه ها چگونه است؟
جدول پخش شبکه در بستر تقسیم بندی محتوایی آن و اهدافی که مدنظر شبکه است با توجه جامعه مخاطبان شکل گرفته است. از این جهت، مهمترین برنامه ها ما مترتب بر ۴ قسمت است که برنامه ها بر اساس ان در رادیو انقلاب دسته بندی می شوند.
حوزه سیاسی : مشتمل بر عرصه داخلی و خارجی است که با تمرکز بر جهاد تبیین شاخص های مهمی چون زنان و انقلاب اسلامی؛ عرصه های داخلی چون جمهوریت، انتخابات و حضور مردم در عرصه های سیاسی؛ سیاست خارجی، دیپلماسی و رابطه آن با میدان؛ تبیین گفتمان های انقلاب اسلامی چون استکبار ستیزی، عدالت خواهی، استقلال و آزادی، مقاومت، بازدارندگی، ما می توانیم و ...؛ مردمی سازی انقلاب اسلامی؛ مقابله با سیاهنمایی و بن بست انگاری های جنگ شناختی- ترکیبی دشمنان؛ امید آفرینی و نشاط انقلابی در بستر گام دوم انقلاب؛ مقابله با گسست نسلی؛ اتحاد و همدلی؛ جایگاه انقلاب اسلامی در نظم نوین جهانی؛ کارآمدی انقلاب اسلامی و موارد دیگری در این حوزه مورد تبیین و روشنگری واقع می شوند.
حوزه فرهنگی – اجتماعی: تبیین فرهنگ تراز ایران قوی از چله اول تا گام دوم انقلاب اسلامی و نقش فرهنگی دانشگاهیان و نخبگان در شکل‌گیری و صیانت از انقلاب اسلامی از جمله مرهای مورد بررسی در حوزه فرهنگ است. تبیین چرایی و چگونگی تهاجم فرهنگی دشمن و شیوه‌های مقابله با آن، تبیین جنگ‌ نرم متمرکز بر سبک زندگی ایرانی و اسلامی و بایسته‌های رسانه‌ای مقابله با آن از انقلاب اسلامی تا شکل‌گیری تمدن اسلامی تصویر بزرگ ""اعتماد به نفس ملی"" در ایران قوی از دیگر محورهای مورد بررسی در این بخش است.
حوزه اقتصادی: تحلیلی بر ابعاد وابستگی اقتصادی رژیم پهلوی به غرب و ترویج فقر گسترده و نابرابری در قبل از انقلاب و طراحی مدل اقتصاد مقاومتی و صیانت از استقلال ملی در ایران قوی در سرفصل حوزه اقتصاد بررسی می شود. دستاوردهای اقتصادی و صنعتی انقلاب اسلامی علی‌رغم چهار دهه تحریم دشمن ، الزامات امیدآفرینی در پیشرفت‌های اقتصادی کشور و مقابله با جنگ رسانه‌ای دشمن در ترویج ناکارآمدی و سیاه‌نمایی‌های اقتصادی و اقتصاد دانش بنیان و درون‌زا و نقش آن در توسعه ملی و خنثی‌سازی تحریم‌های دشمن در این بررسی می شود.
بخش علم و فناوری: در این سر فصل نیز از تبیین عملکرد جهادی دست یافتن به قله‌های علمی و فناوری تا افزایش تعداد دانشگاه و دانشجو تا جایگاه ایران قوی در تولید علم و فناوری در جهان، فراگیر ساختن نظام آموزش و پرورش و آموزش عالی، نظم بخشی به توسعه و پیشرفت علمی و فناوری کشور با تدوین اسناد بالا دستی، تجاری‌سازی علم و فناوری در سایه حمایت و اعتماد به نسل جوان و ... در قالب برنامه های مختلف تهیه خواهد شد."
culture,"به گزارش ایرنا از معاونت سیما، برنامه «فوتبال برتر» ویژه برنامه جام ملت‌های آسیا ۲۰۲۳ با پخش مسابقات منتخب گروهی، پخش کامل مسابقات مرحله حذفی تا دیدار نهایی، بررسی و تحلیل روزانه مسابقات، تولید و پخش آیتم‌های متنوع، بهره‌مندی از ظرفیت کارشناسان فوتبالی و با اعزام تیم برنامه ساز به کشور قطر به پوشش این مسابقات خواهد پرداخت.
این مسابقات به میزبانی کشور قطر و با شرکت ۲۴ تیم از کشورهای آسیایی برگزار می شود. در این دوره از بازی ها ایران با کشورهای فلسطین، هنگ کنگ و امارت هم‌گروه است. جدول پخش مسابقات تیم ملی کشورمان نیز به شرح ذیل است:
ایران - فلسطین / یکشنبه ۲۴ دی ساعت ۲۱
ایران - هنگ کنگ / جمعه ۲۹ دی ساعت ۲۱
ایران - امارات / سه شنبه ۳ بهمن ساعت
قاب اختصاصی بازی‌های فوتبال جام ملت‌های آسیا در اختیار سکوها
ساترا به‌منظور حمایت از رسانه‌های دارای مجوز از این سازمان و ارائه خدمات محتوایی، قاب اختصاصی (آی‌فریم) بازی‌های فوتبال جام ملت‌های آسیا را در اختیار رسانه‌های صوت‌و تصویر فراگیر قرار می‌دهد.
با موافقت رئیس سازمان صداوسیما در جهت حمایت و تکمیل سبد محتوایی سکوهای دارای مجوز از ساترا، قاب اختصاصی (آی‌فریم) بازی‌های فوتبال جام ملت‌های آسیا که سازمان صدا و سیما حق پخش آن را خریداری کرده است، به رسانه‌های متقاضی اختصاص پیدا می‌کند.
سکوهای متقاضی پخش زنده بازی‌های فوتبال جام ملت‌های آسیا برای دریافت آی‌فریم پخش زنده این بازی‌ها تا تاریخ ۲۳ دی‌ماه می‌توانند درخواست خود را از طریق سامانه جامع ساترا اعلام کنند.
ساترا در راستای حمایت از سکوهای دارای مجوز پیش از این نیز امکان پخش زنده بازی‌های فوتبال جام جهانی و مسابقات آسیایی ۲۰۲۲ هانگژو را برای سکوهای صوت‌و تصویر فراگیر فراهم کرده بود."
culture,"به گزارش ایرنا از روابط عمومی برنامه، مسابقه تلویزیونی «شصتادیا» به تهیه‌کنندگی سیدهاشم موسوی، سردبیری محمدجواد عزتی و کارگردانی علی فراهانی‌صدر، رقابتی جذاب و مهیج بین دو گروه متولدین دهه شصت و دهه هشتاد است که از دوشنبه- ۲۵ دی ماه- پخش خود را آغاز می‌کند.

این برنامه تلویزیونی از تولیدات شبکه دو سیما است که به تازگی مراحل ضبط خود را با اجرای علیرضا استادی بازیگر سینما و تلویزیون آغاز کرده و در یکصد قسمت در حال تهیه است.

مسابقه «شصتادیا» هر هفته روزهای دوشنبه، سه‌شنبه و چهارشنبه ساعت ۲۲:۱۵ روی آنتن شبکه دو سیما می‌رود.

متقاضیان برای شرکت در این مسابقه رقابتی می‌توانند مشخصات فردی خود را به شماره ۰۹۹۳۷۹۴۱۷۰۵ پیامک کنند."
culture,"به گزارش خبرنگار موسیقی ایرنا، آیین اختتامیه شانزدهمین جشنواره موسیقی نواحی ایران سه‌شنبه شب ۱۹ دی ماه با حضور محمدمهدی اسماعیلی وزیر فرهنگ و ارشاد اسلامی، سیدمحمد هاشمی قائم مقام وزیر و معاون حقوقی، امور مجلس و استان‌ها، محمود سالاری معاون امور هنری، امیرحسین سمیعی مدیرکل هنرهای تجسمی وزارت فرهنگ و ارشاد اسلامی، محمد اله‌یاری مدیرعامل بنیاد رودکی، محمدعلی مرآتی دبیر جشنواره، رضا مهدوی دبیر سی و نهمین جشنواره موسیقی فجر، هادی آرزم هنرمند پیشکسوت و جمعی از مسئولان و هنرمندان در تالار رودکی برگزار شد.
در ابتدای این برنامه، با اجرای رسالت بوذری، با پخش کلیپی از شهید حاج قاسم سلیمانی و شهدای حادثه تروریستی کرمان، یاد این شهدا گرامی داشته شد.
حمایت از موسیقی نواحی
قائم مقام و معاون حقوقی، امور مجلس و استان‌های وزیر فرهنگ و ارشاد اسلامی در این آیین اظهارداشت: بسیار خرسندم که در ایستگاه پایانی شانزدهمین جشنواره موسیی نواحی در خدمت شما هستم، از همه دست‌اندرکاران این جشنواره در بخش‌های استانی و ملی تشکر می‌کنم که تلاش زیادی برای اعتلای این رویداد داشتند.
سیدمحمد هاشمی گفت: موسیقی نواحی یکی از اضلاع مهم هویت ملی و هنری سرزمین ماست، موسیقی که در این عمر طولانی و دیرپای خود همواره و همیشه به مضامین دینی، آیینی و وطن‌پرستی ادای دین کرده‌ است؛ وطن پرستی، استحکام بافت اجتماعی و عاشقانه‌های پاک که سرتا سر این موسیقی همیشه ندای این مفاهیم را دارد.
وی با اشاره به حمایت از موسیقی نواحی افزود: تکلیف ما در وزارت فرهنگ و ارشاد اسلامی و دفتر موسیقی حمایت، تمرکز بر موسیقی نواحی، تقویت و پرداختن به این نوع موسیقی بوده است، مدیرکل پیشین دفتر موسیقی چنین روندی را داشت و امیدوارم امیرحسین سمیعی مدیرکل جدید دفتر موسیقی نیز در برنامه‌های آینده خود با یک برنامه‌ریزی فشرده‌تری ادای دینی به این موسیقی اصیل داشته باشد که وظیفه ذاتی ماست.
در این آیین به نمایندگی از پنج منطقه برگزارکننده مرحله اول شانزدهمین جشنواره ملی موسیقی نواحی، از پیام احمدی مدیرکل و شهرام فرجی معاون هنری اداره فرهنگ و ارشاد اسلامی استان چهارمحال و بختیاری، پوریا جلالی سرپرست و جمال برفی معاون هنری اداره فرهنگ و ارشاد اسلامی استان کرمانشاه تجلیل شد.
اهدای ۵ نشان درجه یک هنری
در این آیین به پنج هنرمند پیشکسوت موسیقی نواحی شامل محمد قیوم امینی خلیلی‌ها هنرمند آواز مقامی خراسان، فرامرز رستمی ترانه‌خوان شمال خراسان، خداداد صحراروشن نوازنده قومشه شمال خراسان، مجتبی خان قیطاقی دوتارنواز شمال خراسان و علی پویانیا آوازخوان مقامی بویراحمدی نشان درجه یک هنری معادل دکترا اهدا شد.
حکم دبیری هفدهمین جشنواره موسیقی نواحی
همچنین در این آیین با حضور وزیر فرهنگ و ارشاد اسلامی، معاون امور هنری وزیر و مدیرکل دفتر مویقی وزارت فرهنگ و ارشاد اسلامی، حکم دبیری هفدهمین جشنواره موسیقی نواحی ایران به محمدعلی مرآتی اهدا شد.
مرآتی پس از دریافت این حکم ضمن قدردانی از معاونت هنری و مدیر دفتر موسیقی وزارت فرهنگ و ارشاد اسلامی اظهارداشت: خداوند را شاکرم که بار دیگر این بزرگان به من اعتماد کردند و با سر و جان در خدمت هنرمندان، بزرگان و چراغ‌های هویت، انسانیت و خلوص موسیقی اقوام خواهم بود.
وی با گرامیداشت یاد و خاطره زنده یاد محمد شکارچی هنرمند پیشکسوت موسیقی نواحی خطه لرستان گفت: درگذشت این استاد را به جامعه هنر و موسیقی ایران و خانواده ایشان تسلیت می‌گویم و برای خانواده‌شان آرزوی صبر و آرامش دارم.
سپس مجتبی خان قیطاقی دوتارنواز شمال خراسان حلقه گل خود را به مرآتی تقدیم کرد.
اجرای موسیقی منطقه سیستان و بلوچستان با هنرمندی عیسی بلوچ نوازنده دونلی و داود بامری نوازنده دهلک به یاد شهدای حادثه تروریستی کرمان و قوپوزنوازی عاشیق امیر محمدی هنرمند پیشکسوت آذربایجان شرقی از دیگر بخش‌های این آیین بود.
شانزدهمین جشنواره موسیقی نواحی ایرا ن در دو بخش برگزار شد؛ بخش اول آن به‌ صورت منطقه‌ای طی روزهای ششم تا بیست و سوم تیر ماه امسال به دبیری محمدعلی مرآتی و به‌ همت دفتر موسیقی معاونت امور هنری وزارت فرهنگ و ارشاد اسلامی، انجمن موسیقی ایران و با همکاری ادارات کل فرهنگ و ارشاد استان‌های سراسر کشور برگزار شد.
بخش منطقه‌ای جشنواره به میزبانی پنج استان شامل گلستان(۶ تا ۸ تیر)، چهارمحال و بختیاری (۱۰ تا ۱۲ تیر)، آذربایجان شرقی (۱۴ تا ۱۶ تیر)، کرمانشاه (۱۷ تا ۱۹ تیر) و کرمان (۲۱ تا ۲۳ تیر) و بخش ملی آن نیز از ۱۶ تا ۱۸ دی در تهران با مشارکت بنیاد رودکی به میزبانی تالار رودکی برگزار شد."
culture,"به گزارش ایرنا، پاییز امسال یکی از سامانه‌های فروش آنلاین بلیت سینما ۴ میلیون و ۲۵۲ هزار و ۳۳۷ بلیت فروخته است که در این بین سهم بازار کل از فروش بلیت فیلم‌های روی پرده ۴۳.۲۰ درصد و سهم بازار آنلاین در بخش فروش بلیت فیلم و تئاتر کمدی ۸۹.۲۰ درصد برآورد شده است.
پرفروش‌ترین‌های پاییز سینما
در سه ماهه پاییز، فیلم «هتل» با ۲ میلیون و ۲۳۳ هزار و ۷۹ بلیت خریداری شده در صدر جدول پرفروش‌ها قرار دارد و در جایگاه بعدی هم فیلم «فسیل» با ۳۸۵ هزار بلیت خریداری شده، دومین کمدی پربیننده پاییز محسوب می‌شود. سومین فیلمی که با اقبال روبه‌رو شده هم، انیمیشن سینمایی «بچه زرنگ» با ۳۱۳ هزار و ۹۶۹ بلیت فروخته شده است.
در ادامه جدول هم فیلم «ویلای ساحلی» با ۲۱۸هزار و ۳۱۴ بلیت و فیلم «گیجگاه» با ۱۴۷هزار و ۸۱۵ بلیت خریداری شده قرار دارند. همچنین فیلم‌های «شهر هرت»، «جوجه تیغی» و «نارگیل ۲» به ترتیب با ۱۲۸هزار و ۱۳۸ بلیت، ۱۱۱هزار و ۳۴ بلیت و ۸۶ هزار ۷۳۹ بلیت فروخته شده، رده‌های بعدی جدول فروش پاییزی را به خود اختصاص داده‌اند.
سینماهای محبوب مردم، از تهران تا مشهد
در بین سینماهایی که مردم از طریق خرید آنلاین بلیت، بیشتر برای تماشای فیلم به آنجا رفتند «پردیس سینمایی ایران مال» با ۲۴۱ هزار و ۴۳۵ بلیت در صدر انتخاب مردم قرار دارد. بعد از آن هم «پردیس سینمایی کوروش» با فروش ۲۱۸ هزار و ۳۷ بلیت و «پردیس سینمایی آزادی» با ۱۱۷ هزار و ۲۸۹ بلیت، دومین و سومین سینمای پرمخاطب این سامانه فروش آنلاین بلیت شدند. «پردیس سینمایی مگامال» با ۱۱۷ هزار و ۲۵۶ بلیت و «پردیس سینمایی هویزه مشهد» نیز با ۱۱۶ هزار و ۶۱۰ بلیت فروخته شده هم در رتبه‌های بعدی هستند.
استان‌های پرفروش
تهران و البرز با فروش ۲ میلیون و ۴۹۳ هزار و ۵۱۴ بلیت در صدر قرار دارند. بعد از آن هم استان خراسان رضوی با ۵۷۹ هزار و ۷۹۱ بلیت خریداری شده و استان اصفهان با ۲۸۶هزار و ۶۲۸ بلیت و استان فارس با ۲۱۲ هزار و ۲۵۰ بلیت خریداری شده در رتبه‌های اول تا پنجم هستند.
این آمار از سامانه فروش بلیت سینماتیکت استخراج شده است."
culture,"به گزارش ایرنا از عمارفیلم، در آیین افتتاحیه چهاردهمین جشنواره مردمی فیلم عمار در روز پنجشنبه ۲۱ دی‌ماه از ساعت ۱۸ یک بخش به رونمایی از ترانه جدید دنیای وارونه با صدای مجتبی الله‌وری اختصاص دارد که به صورت زنده در سینما فلسطین تهران اجرا خواهد شد.
دنیای وارونه با محوریت موضوع چهاردهمین جشنواره مردمی فیلم عمار در واکنش به تناقض‌ رفتاری روشنفکران و استانداردهای دوگانه مدعیان حقوق بشر و بی‌توجهی به مردم مظلوم فلسطین و ایران دارد.
این اثر به تهیه‌کنندگی دفتر مطالعات جبهه فرهنگی انقلاب اسلامی با شعری از قاسم صرافان تهیه شده است.
جشنواره مردمی فیلم عمار از عموم مردم و اصحاب رسانه را مشتاقانه دعوت می‌کند که این قطعه جدید را گوش کنند.
چهاردهمین جشنواره مردمی فیلم عمار به دبیری سهیل اسعد از ساعت ۱۸ امروز - پنجشنبه - ۲۱ دی ماه در سینما فلسطین آغاز به کار می‌کند."
culture,"به گزارش خبرنگار دولت ایرنا، پیمان جبلی رئیس صداوسیما در واکنش به اظهارات سردبیر خبرگزاری صداوسیما گفت: وظیفه ذاتی صداوسیما در دست گرفتن روایت اول است باید از موانع در راه اطلاع رسانی عبور کرد.
وی ادامه داد: اگر روایت اول در دست صداوسیما نباشد، صحنه را دو دستی به رسانه های معاند تقدیم کرده ایم."
culture,"به گزارش ایرنا از روابط عمومی رادیو تهران، جام ملت‌های آسیا ۲۰۲۳ از ۲۲ دی با حضور ۲۴ تیم برتر آسیا در قطر آغاز می‌شود و تیم ملی فوتبال ایران نیز با تیم‌های فلسطین، هنگ‌کنگ و امارات هم‌گروه شده است.
گروه ورزش و تفریحات شبکه رادیویی تهران به مناسبت این رویداد مهم ورزشی ویژه برنامه «حالا جام» را تدارک دیده است. برنامه‌ای که از جمعه همزمان با افتتاحیه جام ملت های آسیا از ساعت ۲۳ روی آنتن رادیو تهران موج اف.ام ردیف ۹۴ مگاهرتز می‌رود.
محمد میر مجری و گزارشگر شبکه رادیویی تهران با استقرار در قطر مخاطبان را در جریان آخرین رویداد و اخبار این رویداد ورزشی قرار می‌دهد.
این ویژه برنامه در تمامی روزهایی که ایران بازی دارد، از ساعت ۲۳ با بخش های متنوع پخش می‌شود؛ بخشی به کشور قطر و کشورهایی که در این دوره از بازی های آسیایی حضور دارند و فرهنگ‌هایشان می‌پردازد.
بخشی از ویژه برنامه «حالا جام» به گفت وگو با کارشناسان و مسئولان اختصاص یافته است. ارتباط با قطر و اطلاع رسانی اخبار و رویدادهایی که رخ می‌دهد، اطلاع رسانی آخرین اخبار و نتایج بازی‌های روز و بحث های کارشناسی فنی و کارشناسی داوری از دیگر بخش‌هایی است که در ویژه برنامه «حالا جام» تقدیم ورزش دوستان و علاقه‌مندان می‌شود.
مهدی مجنونی تهیه کننده، اشکان آذر ماسوله مجری و سردبیر، الهه واحدی دستیار تهیه کننده و هماهنگی از جمله عواملی هستند که با این برنامه همکاری می‌کنند."
culture,"به گزارش ایرنا از عمار فیلم، دبیرخانه جشنواره مردمی فیلم عمار، هیات داوران بخش‌های «نماهنگ»، «پویانمایی»، «فیلمِ‌ما»، «تولیدات تلویزیونی»، «تولیدات فضای‌مجازی» و «فیلمنامه» چهاردهمین دوره این جشنواره را معرفی‌کرد.
داوران بخش «فیلمنامه»
سیدمحمد حسینی
سیدمحمد حسینی، متولد ۱۳۵۵ همدان، نویسنده، مدرس و منتقد حوزه سینما است. مدیریت مرکز تولید متن سازمان سینمایی حوزه هنری و دبیری و اجرای برنامه سینما چهار، از جمله سوابق حسینی به شمار می‌آید. وی همچنین سردبیری و نویسندگی سریال «آقای قاضی» و تهیه‌کنندگی مستند «شیخ آلوسی» را در کارنامه خود دارد.
حسینی از سوی دیگر مدیریت بخش اسلام‌هراسی و ایران‌ستیزی در سینمای غرب در پانزدهمین جشنواره بین‌المللی فیلم مقاومت و سردبیری مجله «سینما روایت» را برعهده داشته‌است. وی همچنین از جمله داوران دومین جشنواره عمار بوده‌است.
حسین تراب‌نژاد
حسین تراب‌نژاد، متولد ۱۳۶۰ تهران فیلمنامه‌نویس است. تراب‌نژاد نویسندگی آثار بسیاری را برعهده داشته که برخی از آنها عبارتند از سریال‌های «شرایط خاص»، «خانه امن»، «ترور خاموش»، «شوق پرواز»، «فوق سری» و سینمایی‌های «آبادان یازده۶۰» و «رد خون». وی همچنین برای فیلم تلویزیونی «مردان آفتاب» برنده یاس زرین از جشنواره فیلم یاس، برای فیلم تلویزیونی «یک نفر تا مرگ» برنده دیپلم افتخار جشنواره یاس و به خاطر سریال «پرده نشین»، کاندیدای جایزه حافظ شد.
عباس هادیان
عباس هادیان، متولد ۱۳۵۹ کرج، دانش آموخته کارشناسی ادبیات نمایشی است. او فیلمنامه‌نویس و مسئول واحد فیلم‌نامه جشنواره مردمی فیلم عمار می‌باشد. هادیان در کارنامه کاری خود نگارش بیش از ۳۰ عنوان فیلمنامه و نمایشنامه همچون «مجموعه تلویزیونی بچه زرنگ ۱ و۲» را دارد. وی همچنین در زمینه تدریس مقدماتی و پیشرفته فیلمنامه‌نویسی در مجتمع شهیدآوینی و مدرسه راه مشغول است. هادیان در دهمین و دوازدهمین جشنواره عمار، داوری بخش فیلمنامه را برعهده داشته‌است.
داوران بخش «پویانمایی»
محمد میرکیانی
محمد میرکیانی متولد ۱۳۳۷ تهران نویسنده است. میرکیانی در سال ۱۳۶۱ وارد گروه کودک صدای جمهوری اسلامی ایران شد و به نوشتن نمایشنامه‌های رادیویی و قصّه‌های ظهر جمعه پرداخت. او برنده کتاب سال نوجوان در سال ۱۳۶۵ و جشنواره‌های دیگر داخلی مانند کانون پرورش فکری کودکان و نوجوانان و از نویسندگان برگزیده ۲۰ سال ادبیات کودکان توسط انجمن نویسندگان کودک و نوجوان است.
همچنین در سال ۱۳۷۰ ترجمه مجموعه ۵ جلدی «قصه ما همین بود» میرکیانی، به زبان اردو و در پاکستان منتشر شد. سال ۱۹۹۰ و ۲۰۰۰ میلادی مرکز بین‌المللی مونیخ آلمان کتاب‌های «پاپر» و «روزی بود و روزی نبود» وی را از در فهرست کتاب‌های مناسب خود قرار داد. کتاب «قصه ما مثل شد» تالیف وی، در سال ۱۳۸۶ از طرف وزارت فرهنگ و ارشاد اسلامی به عنوان کتاب سال جمهوری اسلامی ایران برگزیده‌گردید.
مازیار بیژنی
مازیار بیژنی متولد ۱۳۵۱ کاریکاتوریست و روزنامه‌نگار است. بیژنی ۱۰ سال مسئولیت ستون کاریکاتور روزنامه «کیهان» را برعهده داشته‌است. همچنین با روزنامه «صبح» و «کشیده»، ضمیمه تخصصی کاریکاتور روزنامه «جوان»، همکاری کرده‌است. مجموعه کاریکاتورهای او در قالب‌هایی مثل «گزنه»، «تاریخ مستطاب آمریکا»، «بی‌سرپناه» و «هولوکاست» منتشر شده است. کسب رتبه اول مسابقه قلم در ستیز با تهاجم فرهنگی و رتبه اول مسابقات کاریکاتور جشنواره مطبوعات تنها بخشی از افتخارات او به شمار می‌رود.
محمدحسین صادقی
محمدحسین صادقی متولد ۱۳۶۷ است. آغاز فعالیت وی در حوزه انیمیشن از سال ۱۳۸۹ به عنوان مدیر تولید در شرکت فراسوی ابعاد در سمت مدیریت تولید می‌باشد. تاسیس و مدیریت عاملی موسسه فرهنگی فراسوی ابعاد (دانش بنیان) از سال ۱۳۹۴ تاکنون و ریاست هیئت‌ مدیره انجمن صنفی تهیه‌کنندگان انیمیشن ایران از جمله مواردی است که صادقی در کارنامه خود دارد. وی ضمن حضور در تولید آثاری همچون «موانع ازدواج»، «روسری سارا کوچولو» و «مجوعه سربازان بین الملل (ATO)»، تهیه‌کنندگی انیمیشن سینمایی «لوپتو» و سریال انیمیشن «جزیره قلدرها» را برعهده داشته‌ است.
فهیمه صمدی
فهیمه صمدی متولد ۱۳۶۴ خمین است. وی دارای کارشناسی‌ارشد مدیریت رسانه است. صمدی از سال ۱۳۹۲ تا ۱۳۹۶، سردبیری محتوایی برنامه‌های شبکه نهال را برعهده داشته‌است. وی همچنین عضو شورای مرکزی مجموعه مردمی «مادرانه انقلابی» است.
محمد نیکدل
محمد نیک‌دل، متولد ۱۳۵۸ کاشمر، دانش‌آموخته کارشناسی‌ ارشد نقاشی است. نیک‌دل فیلمنامه‌نویس و کارگردان است. نویسندگی فیلمنامه فیلم «ترمینال غرب» از فعالیت‌های وی در حوزه سینما به شمار می‌رود. از جمله سوابق اجرایی او نیز می‌توان به معاونت فرهنگی متروی تهران اشاره‌ کرد. همچنین کتاب «مترو، مخاطب، حرکت» به قلم اوست. نیکدل در دوره‌های هفتم، دهم و سیزدهم جشنواره، داوری را برعهده ‌داشته‌ است. «یاشاسین ایران»، «برخورد»، «چشم در برابر چشم» و «جعبه سیاه» از آثار او در ادوار جشنواره عمار بوده‌ است.
داوران بخش «نماهنگ»
محمد گلریز
محمدعلی گلپایگانی معروف به محمد گلریز متولد ۱۳۲۵ خواننده است. وی فعالیت هنری خود را از سال ۱۳۵۸ با آهنگ «سرود نیایش» شروع‌کرد. سپس سرودهای «این بانگ آزادی»، «ای شهید مطهر»، «رفتند یاران»، «خجسته‌باد این پیروزی» و… را خواند. گلریز یکی از خوانندگان برتر دوران دفاع مقدس است و صدایش به عنوان میراث شفاهی ایران در سازمان میراث فرهنگی ثبت شده‌است. در سال ۱۳۸۹ نیز از او به عنوان خواننده ماندگار، تقدیرشد.
مرتضی حیدری آل‌کثیر
مرتضی حیدری آل‌کثیر متولد ۱۳۶۲ شاعر است. وی فعالیتش در حوزه شعر را از سال ۱۳۷۸ و به صورت حرفه‌ای از سال ۱۳۸۱ آغاز کرده‌ است. آل‌کثیر با عضویت در انجمن شعر جوان و حضور در مسابقات شعر کشوری توانست فعالیتش را در حوزه شعر گسترش‌دهد و به کسب رتبه برگزیده جشنواره‌های شعر دانشجویی نائل‌ شود. این شاعر تسلط کامل به زبان عربی دارد و توانسته ده‌ها سروده از شاعران معاصر عرب از جمله محمود درویش، احمد مطر، نزار قبانی، عبدالوهاب البیاتی و …. را به فارسی برگرداند.
رضا ثقفی
رضا ثقفی متولد ۱۳۶۴ تهران کارگردان نماهنگ است. وی از اوایل دهه هشتاد در زمینه سرود و تولیدات رسانه‌ای فعالیت داشته‌است. «روز انتخاب»، «راز سفر» و «اعجاز عشق» از آثار ثقفی است. «روز انتخاب» وی توانست فانوس بهترین فیلم بخش نماهنگ و جایزه ویژه دستاورد هنری برای آقای قاسم صرافان را در دوازدهمین جشنواره عمار از آن خود کند.
ثقفی ضمن اینکه مدیریت هنری تولیدات سینوا را برعهده دارد، تولید موسیقی کودک در شبکه‌های تخصصی کار کودک، تولید موسیقی متن برای فیلم‌های کوتاه و بلند و مستند و تولید نماهنگ برای رسانه ملی و جشنواره‌ها را در کارنامه خود دارد.
محمدصادق رمضانی‌مقدم
محمدصادق رمضانی‌مقدم متولد ۱۳۶۸ مشهد، کارگردان است. وی کارگردانی آثاری همچون «تار و پود»، «زو»، «کج راه»، «یک روز زندگی»، «بدون لک» و…را برعهده داشته‌است. رمضانی‌مقدم در یازدهمین جشنواره عمار برای اثر «تار و پود» خود موفق به کسب فانوس بهترین فیلم بخش نماهنگ شد.
حسن صنوبری
حسن صنوبری، متولد ۱۳۶۰، دانش‌آموخته فلسفه غرب از دانشگاه شهید بهشتی و فارغ‌التحصیل زبان و ادبیات فارسی از دانشگاه علّامه طباطبایی است. وی شاعر، نویسنده، منتقد و پژوهشگر است و کتاب‌های «خانه ما آفتاب‌پرست شده» و «خیابان مصدق» به قلم اوست. صنوبری به واسطه سردبیری سایت‌های مختلف ادبی از جمله سایت «شهرستان ادب»، برگزیده جایزه‌هایی همچون «نهمین جشنواره رسانه‌های دیجیتال» و «دومین جشنواره کتاب در فضای مجازی» شده است. وی همچنین در سیزدهمین جشنواره عمار، عنوان داوری را برعهده داشته‌ است.
داوران بخش «تولیدات تلویزیونی»
مهدی کلهر
مهدی شهید کلهری مشهور به مهدی کلهر، مشاور هنری وزیر آموزش‌ و پرورش دولت موقت، وزیر فرهنگ و هنر دولت شهید رجایی و نخستین معاون سینمایی وزارت فرهنگ و ارشاد اسلامی بوده‌ است. مدیریت مدرسه خبر و ادبیات سازمان صداوسیما در دهه ۱۳۶۰، ریاست مرکز موسیقی سازمان صداوسیما، مشاور رسانه‌ای دولت دهم، مشاور سازمان صداوسیما و عضویت در شورای نظارت بر سازمان صداوسیما از سوابق اجرایی اوست.
جمال یزدانی
جمال یزدانی، متولد ۱۳۶۲ مشهد، دانش‌آموخته دکتری فرهنگ و ارتباطات است. از جمله سوابق و فعالیت‌های او می‌توان به تدریس اندیشه امام‌خمینی(ع)، عضویت در مرکز مطالعات راهبردی تربیت اسلامی، عضویت در هیئت‌مدیره سازمان فرهنگی شهرداری مشهد، عضویت در هیئت اندیشه‌ورز معاونت فرهنگی سپاه و عضویت در کارگروه محتوایی شهرک تاریخی مشهد دوست‌داشتنی اشاره کرد. همچنین کتاب «در مکتب مصطفی» در خصوص سیره تربیتی شهید مدافع حرم مصطفی صدرزاده، از تالیفات وی است.
حمیدرضا عطارد
حمیدرضا عطارد متولد ۱۳۶۱ قم مجری، نویسنده، کارگردان و تهیه‌کننده تلویزیون است. وی عناوین منتخب تهیه‌کنندگی در جشنواره تولیدات شبکه سه در سال ۱۳۸۷ و منتخب تهیه‌کنندگی بهترین مجموعه در حوزه کودک (سر سفره خدا) در جشنواره تولیدات سازمان صدا وسیما در سال ۱۳۹۷ را در کارنامه خود دارد. از جمله آثار عطارد مجموعه‌های «سر سفره خدا»، «دعوتنامه» و «شگفت انگیزان» برای شبکه کودک، مجموعه‌های «زلال احکام»، «سلام»، «عاشقانه»، «کبوترانه» و «همسایه» برای شبکه سه، مجموعه‌های «مغناطیس» و «شهربرگ» برای شبکه‌های یک و پنج و همینطور سریال طنز «هیچ! هیچی نیس» برای سازمان سینمایی سوره است.
سید ابوذر خوش‌بیان
سید ابوذر خوش‌بیان متولد ۱۳۶۸ نی‌ریز است. وی تالیف کتاب «راهبردها، تاکتیک‌ها و تکنیک‌های رسانه‌ای تاثیر بر افکار عمومی در انتخابات» را به همراه سایر نویسندگان برعهده داشته‌ است. خوش‌بیان همچنین طراحی و ایده‌پردازی برنامه‌های تلویزیونی، عضویت در شورای فیلم و سریال معاونت سیما، عضویت در شورای اندیشه‌ورزی شبکه پنج صداوسیما و حضور در مرکز پژوهش‌های صداوسیما را در کارنامه خود دارد.
محسن حاج کرمی
محسن حاج‌کرمی متولد ۱۳۶۵ تهیه‌کننده و کارگردان است. در کارنامه حاج کرمی آثاری همچون «آرمان ایران»، «بازی در مسکو»، «بلاگردان»، «رو در ور با شیطان»، «هفت دقیقه تا تل آویو» و برنامه «سندباد» دیده ‌می‌شود. وی توانست برای مستند «فروشنده ۱» و برنامه «سندباد» خود، جایزه فانوس را از جشنواره عمار کسب‌کند.
داوران بخش «تولیدات فضای مجازی»
محمد لسانی
محمد لسانی، متولد نیشابور۱۳۶۳، دانش‌آموخته کارشناسی ارشد معارف اسلامی، فرهنگ و ارتباطات از دانشگاه امام صادق (ع) است. او کارشناس و فعال رسانه‌ای است و به صورت تخصصی به مشاوره، تدریس و برگزاری دوره‌های آموزشی سواد رسانه‌ای مشغول است. تأسیس و مدیریت اولین پایگاه تبیینی تحلیلی کشور با نام «دیدبان» در حوزه جریانشناسی فکری، فرهنگی و رسانه‌ای، راه‌اندازی فرهنگسرای رسانه، دبیری سرویس فرهنگ و رسانه مجله پنجره، عضویت در شورای سیاستگذاری اجلاسیه بین‌المللی فعالان مهدوی و عضویت در کمیته فضای مجازی دانشگاه آزاد اسلامی بخشی از سوابق و فعالیت‌های لسانی به شمار می‌رود.
حجت‌الاسلام محمدمهدی تجریشی
حجت الاسلام محمدمهدی تجریشی متولد ۱۳۶۶ تهران است. تجریشی سرپرست گروه تألیف کتاب «اطلس رهبران جهان اسلام» بوده و قائم مقامی معاونت فضای مجازی سازمان صداوسیما، معاونت محتوایی مرکز ملی فضای مجازی، مدیریت اندیشکده مرصاد، مدیریت حوزه علمیه و عملیه نهضت، عضویت در هیأت مدیره موسسه هنری رسانه‌ای سلوک، معاونت راهبردی سازمان تبلیغات اسلامی و عضویت در هیأت مدیره بنیاد تبلیغ نوین سازمان را در کارنامه خود دارد.
رضا حاتمی‌وفا
رضا حاتمی وفا، متولد ۱۳۷۲مشهد، روزنامه‌نگار ، خبرنگار و تهیه‌کننده تلویزیون است. او مفتخر به دریافت فانوس بهترین اثر بخش تلویزیون اینترنتی جشنواره مردمی فیلم عمار برای برنامه تلویزیونی «دی بی سی» ‌است. حاتمی‌وفا مدیرعامل گروه ایده‌نگاری «ثمر» است و مدیریت رسانه‌ی «چی کتاب» را بر عهده دارد.
داوران بخش «فیلمِ‌ما»
حجت‌الاسلام محمد خانی
حجت الاسلام محمد خانی متولد ۱۳۶۳ تهران است. وی دانشجوی دکتری حکمت هنر بوده و دارای سطح سه حوزه علمیه است. خانی معاون اداره کل فرهنگی هنری وزارت آموزش‌ و پرورش بوده و مدیریت هنرستان صداوسیما را در کارنامه خود دارد.
محمدصادق باطنی
محمدصادق باطنی متولد ۱۳۶۷ تهران، نویسنده، کارگردان و تهیه‌کننده مستند است. مدیریت شبکه امید و کودک، دبیری المپیاد سواد رسانه‌ای و مدیریت مجتمع آموزشی و پژوهشی شهیدآوینی از سوابق اجرایی باطنی است. از جمله آثار باطنی می‌توان به مستندهای «دوپینگی‌ها»، «جای خالی» و «اوباما» اشاره‌کرد که همگی از برگزیدگان جشنواره عمار در ادوار مختلف به شمار می‌روند. وی همچنین در دوره‌های چهارم، ششم، هفتم و دهم جشنواره عمار، از جمله داوران بوده‌است.
علیرضا اشرفی نسب
علیرضا اشرفی نسب متولد ۱۳۶۵ سبزوار. وی از محققین کتاب «بر مدار مزار» بوده‌ است و نویسندگی کتاب‌هایی چون «نور علی»، «دوست‌دار خمینی»، «علی اکبر»، «قندان‌های همیشه پز» و ترجمه کتاب «حرکت اسلامی در عراق» را در کارنامه خود دارد.
نفیسه سادات موسوی
نفیسه سادات موسوی متولد ۱۳۶۹ تهران نویسنده کودک، شاعر، پژوهشگر، فعال حوزه خانواده است. کتاب‌های «نارنج» و «بی‌نام»، از جمله تالیفات اوست. موسوی همچنین در برنامه «صبحانه ایرانی»، کارشناس میز مصرف خانواده بوده‌ است.
ایمان کهوری
ایمان کهوری متولد ۱۳۷۰ کرمان است. وی دارای لیسانس علوم ارتباطات اجتماعی از دانشگاه علامه طباطبایی و فوق لیسانس مدیریت رسانه دانشگاه صداوسیما است. کهوری هم‌اکنون مدیریت تامین و پخش صداوسیمای مرکز خلیج فارس را برعهده دارد.
افتتاحیه چهاردهمین جشنواره مردمی فیلم عمار، ۲۱ دی‌ماه ۱۴۰۲ در سینما فلسطین تهران برگزار و از برگزیدگان بخش‌های اعلام‌شده تجلیل می‌شود. نمایش مرکزی آثار از ۲۲ تا ۲۸ دی‌ ماه در سینما فلسطین تهران صورت می‌گیرد. همچنین همانند دوره پیشین، علاقه‌مندان می‌توانند با مراجعه به تارنمای عماریار AmmarYar.ir به صورت مجازی به تماشای برخط آثار این دوره جشنواره بنشینند."
culture,"به گزارش روز پنجشنبه ایرنا، در بخشی از بیانیه اتحادیه جهانی آشوریان آمده است: جنایت وحشیانه و تروریستی در شهر کرمان که دهها انسان بی‌گناه و بی‌دفاع را به شهادت رساند، پرده از چهره سیاه و رقت انگیز تروریسیم برانداخت و انسان و انسانیت را قربانی نیات پست و رذیلانه خود کرد.
این اتحادیه ضمن ابراز همدردی با خانواده های جانباختگان، مجروحان، ملت بزرگ ایران و دولت جمهوری اسلامی ایران، قاطعانه این جنایت را محکوم می کند.
در بخش دیگر پیام آمده است: ضمن محکومیت هرگونه حرکت تروریستی در جهان، اتحادیه جهانی آشوریان این حمله خشونت آمیز را محکوم کرده و آرزومندیم جامعه جهانی از اعمال دهشتناک تروریستی پاک و منزه باشد.
ادامه این بیانیه با امضای کارلو گنج گوک تپه دبیرکل اتحادیه جهانی آشوریان می افزاید: جامعه آشوری که طعم تلخ نسل کشی و ترور را در طول تاریخ گذشته و در این سال های اخیر از داعش چشیده است، از هر عمل تروریستی مراتب انزجار خود را ابراز می دارد.
۲ انفجار تروریستی و انتحاری عصر چهارشنبه، ۱۳ دیماه جاری در مسیر گلزار شهدای کرمان و همزمان با بزرگداشت چهارمین سالگرد شهادت سردار دل ها حاج قاسم سلیمانی تاکنون ۹۴ شهید داشته است؛ گروه تروریستی داعش مسئولیت این اقدامات تروریستی را برعهده گرفته است."
culture,"به گزارش خبرگزاری ایرنا به نقل از روابط عمومی پروژه، با نزدیک شدن به جشنواره فیلم فجر، اولین عکس از سعید آقاخانی در «تمساح خونی» اولین ساخته سینمایی جواد عزتی به تهیه‌کنندگی کامران حجازی، رونمایی شد.
در این فیلم سینمایی که نقش اصلی آن را جواد عزتی بر عهده دارد، عباس جمشیدی فر، سعید آقاخانی، الناز حبیبی، بهزاد خلج و شبنم قربانی نقش‌آفرینی ‌می‌کنند و اسامی سایر بازیگران نیز اطلاع‌رسانی خواهد شد.
در خلاصه داستان «تمساح خونی» آمده است: «من یه تمساحم، یه تمساح خونی‌! یه آدم زخمی که کل زندگیش فقط باخته و چیزی برای از دست‌ دادن نداره... ولی باز دلش ریسک‌های بزرگ می‌خواد!»
این فیلم سینمایی که هم‌اکنون مراحل فنی خود را برای حضور در بخش سودای سیمرغ چهل و دومین جشنواره فجر طی می‌کند، در بخش خصوصی تولید شده است."
culture,"به گزارش ایرنا از روابط عمومی کنسرت، کیوان ساکت آهنگساز و نوازنده تار و سه تار گفت: هم اکنون در تدارک و برنامه ریزی برای برگزاری کنسرت هستیم و قرار است امروز ۲۱ دی در اسدآباد، ۲۲ دی در ملایر و ۲۳ دی در رزن به صحنه رویم. همچنین عصر روز گذشته بیستم دی در نهاوند به صحنه رفتیم که خوشبختانه این کنسرت با استقبال مواجه شد.

این نوازنده تار افزود: در این کنسرت‌ها وحید تاج به عنوان خواننده حضور دارد و قرار است آثار من که در سال های اخیر کمتر اجرا شده برای مخاطبان اجرا شود.
وی افزود: بخش اول این کنسرت ها به تکنوازی سه تار اختصاص دارد و در بخش دوم اعضای گروه وزیری به اجرای برنامه می پردازند. همچنین عنوان بعضی از قطعات دریا، هامون، گل های افسرده، یادگار خون سرو و... است.

در این کنسرت ها از سازهای تار، تارباس، دف، تنبک، ویولن، کمانچه، فلوت، قانون، نی و... استفاده می شود.

این نوازنده تار گفت: هنرمندانی چون سینا جهان آبادی، پاشا هنجنی، پویا شجاعی، مونیکا لران، مرجان مهربان، ارغوان منتظری، نگار اعزازی، نجمه صغیر، سالار زمانیان، سیاوش ساکت، کیارش ساکت، مهدی غلامی، علی محمدی، فرنوش باقری، طناز اسداللهی و... از اعضا و نوازندگان گروه هستند. همچنین این تور کنسرت با مدیریت حسین ابوترابی و همکاری علی محمدی برگزار می شود."
culture,"به گزارش ایرنا از روابط عمومی فیلم، همزمان با گذشت بیش از ١٠٠ روز از آغاز اکران کمدی سینمایی «هتل» به کارگردانی مسعود اطیابی، تهیه‌کنندگی محمد شایسته و نویسندگی امیر برادران، مصطفی زندی و پیمان جزینی، از پوستر جدید این فیلم رونمایی شد.
این کمدی پرفروش که از ابتدای اکران خود صدرنشین هفتگی سینماها بوده، با جذب ۵ میلیون و ۲۰۰ هزار مخاطب در سراسر کشور، به مرز فروش ۲۲۵ میلیارد تومان رسیده است.

هتل با بازی پژمان جمشیدی، محسن کیایی، ریما رامین‌فر، صدف اسپهبدی، مهلقا باقری، غلامرضا نیکخواه، مریم وحیدزاده، فرزانه قاسم‌زاده، جواد پولادی و سام نوری، تاکنون رکوردهای متعددی را در گیشه سینما شکسته است و اکران آن همچنان ادامه دارد.

طراحی این پوستر را شایان شفابخش برعهده داشته است و پخش این فیلم برعهده شایسته‌فیلم است."
culture,"به گزارش ایرنا، سومین نشست از سلسله نشست‌های تخصصی میراث‌فرهنگی با موضوع «حفظ و احیای کاروانسرای ایرانی» با حضور رضا سامه مدیرکل امور پایگاه‌های میراث ملی و جهانی، فاطمه داوری مدیرکل حفظ و احیای بناها، محوطه‌ها و بافت‌های تاریخی، علیرضا جلال‌زایی مدیر پایگاه میراث جهانی کاروانسراهای ایران و فرامرز پارسی مرمت‌گر و کارشناس حوزه حفاظت چهارشنبه- ۲۰ دی ماه- در مجموعه میراث جهانی کاخ گلستان برگزار شد.
مدیرکل امور پایگاه‌های میراث ملی و جهانی وزارت میراث فرهنگی، گردشگری و صنایع دستی در این نشست مهمترین ماموریت اداره کل پایگاه‌ها را پس از ثبت جهانی کاروانسراهای ایرانی مدیریت این آثار عنوان کرد و با اشاره به کمیت ۵۴ عددی و پراکندگی آنها در ۲۴ استان کشور بر ضرورت تجدید نظر در الگوی مدیریتی تاکید کرد.
رضا سامه افزود: نگرش جدیدی در مدیریت پرونده‌های ثبت جهانی باید ایجاد شود. سازوکار مدیریتی پایگاه‌ها را باید تغییر دهیم و به صورت شبکه‌ای بخش وسیعی از این آثار را مدیریت کنیم، زیرا الگوی متمرکز که پیش از این در دستور کار قرار داشت دیگر موثر نخواهد بود.
وی با تاکید بر بازنگری در سیاست‌گذاری‌ها، فارغ از اقدامات شتاب‌زده مدیریت این پرونده را در سه فاز کوتاه، میان و بلندمدت عنوان کرد و ادامه داد: در مدیریت کوتاه مدت مطالعات و زمینه‌سازی ایجاد شرایط با افق‌های طولانی را در دستور کار قرار داده‌ایم.
کاروانسراها بهترین و برجسته‌ترین آثار معماری ایران هستند
مدیر پایگاه میراث جهانی کاروانسراهای ایران نیز در این نشست با بیان اینکه کاروانسراها بهترین و برجسته‌ترین آثار معماری ایران هستند، بر اهمیت مدیریت آنها با نگاهی بر گفته از اندیشه تاثیرگذاران و متخصصان حوزه میراث‌فرهنگی اشاره کرد و گفت: طراحی نظام مدیریتی کاروانسراها با نگاه اقتصادی، اجتماعی و فرهنگی و با توجه به تمامی اجزای ‌پیوند دهنده باید انجام شود که کوچک‌ترین عناصر به بزرگی ماهیت کاروانسراها اضافه کنند.
تشکیل کمیته‌های راهبردی با توجه به موقعیت مکانی و زمانی کاروانسراها با استفاده از متخصصان و کارشناسان میراث‌فرهنگی، تهیه و تدوین برنامه جامع، راه‌اندازی بازارچه‌های صنایع‌دستی، دقت و توجه به سه اصل میراث‌فرهنگی، گردشگری و صنایع‌دستی به عنوان سه ضلع مثلت، نامگذاری فرهنگی در گذر کاروانسراها از مشاهیر و شخصیت‌های فرهنگی آن جغرافیا، برگزاری جشنواره‌ها به‌منظور معرفی و شناخت کاروانسراها، برگزاری نوروزگاه‌ها، دعوت از خیرین میراث‌فرهنگی، تهیه طرح‌های سرمایه‌گذاری متناسب با نگاه حاکم بر میراث‌فرهنگی، گردشگری و صنایع‌دستی، مستندسازی و برنامه جامع تبلیغاتی، از جمله پیشنهادهای مطرح شده از سوی علیرضا جلال‌زایی بود.
تجدید نظر در حریم کاروانسراها حائز اهمیت است
در ادامه فرامرز پارسی با اشاره به اهمیت راه‌ها در موضوع کاروانسراها، افزود: راه‌ها مجموعه‌ای گسترده از عناصر مختلف از جمله پل‌ها، مناظر، قهوه‌خانه‌ها و غیره هستند که کاروانسرا نیز یکی از این عناصر محسوب می‌شود. کاروانسراها در ارتباط با آنها معنی پیدا می‌کنند، مانند این است که در یک شهر فقط بناها را مرمت کنیم و بافت برایمان اهمیتی نداشته باشد.
مرمت‌گر و کارشناس حوزه حفاظت با بیان اینکه یک پایه تمدن سکونتگاه‌ها و پایه دیگر آن راه است، حفظ و کالبد راه‌ها را از وظایف حکومت‌ها در ایران عنوان کرد و به تشریح چرایی تخریب راه‌ها و عناصر آنها به دلیل ساخت راه‌های جدید پرداخت.
وی با تاکید بر اینکه اگر به راه توجه نکنیم همه این عناصر معنای خود را از دست می‌دهند، تجدید نظر در حریم کاروانسراها را حائز اهمیت دانست.
باید به درک مشترک از کاروانسرا برسیم
فاطمه داوری، درک و شناخت جامعه میزبان را اولین اصل ثبت جهانی یک اثر دانست و با تاکید بر اینکه جامعه میزبان باید به درک مفهومی و معنایی درباره اهمیت و ارزش فرهنگی آن اثر رسیده باشد که بخواهد آن را به دنیا عرضه و از آنها برای بازدید دعوت کند، ترویج مفهوم‌ معماری، کارکردی و معنای کاروانسرا را تکلیف جامعه میزبان عنوان کرد.
مدیرکل حفظ و احیای بناها، محوطه‌ها و بافت‌های تاریخی، کاروانسراهای ایرانی را به‌ عنوان محورهای فرهنگی و نقاط مکث عنوان کرد و با اشاره به اینکه باید به درک مشترک از کاروانسرا برسیم، اظهارداشت: بخش اعظمی از ارکان مربوط به کاروانسراها خارج از وزارت میراث‌فرهنگی است و مدیریت آن تکلیف حاکمیت محسوب می‌شود. پرونده کاروانسرای ایرانی فرصت و الگویی برای پلان مدیریتی کشور است و مدیریت آن نیاز به برنامه ملی دارد.
در پایان این‌ نشست تعدادی از عکس‌های کاروانسراهای ایرانی متعلق به آلبوم خانه کاخ گلستان برای حاضران نمایش داده شد."
culture,"به گزارش ایرنا از روابط عمومی معاونت امور رسانه‌ای و تبلیغات، به منظور برآورد تعداد متقاضیان و با هدف برنامه‌ریزی و پیش‌بینی میزان تخصیص فضا، گروه‌بندی موضوعی رسانه‌ها، تأمین ملزومات و امکانات نمایشگاهی، تدارکات و تأمین شبکه و خطوط مخابراتی و اینترنتی مورد نیاز و سایر تمهیدات جانبی، مرحله پیش ثبت نام متقاضیان حضور در این نمایشگاه از ساعت ۱۰ صبح روز یکشنبه ۲۴ دی ماه تا چهارشنبه ۲۷ همین ماه از طریق وبسایت pressexpo.ir صورت می‌پذیرد.
بر این اساس تنها مؤسسات، رسانه‌ها و مجموعه‌های زیر می توانند در این نمایشگاه شرکت کنند:
۱. رسانه های مکتوب: مؤسسات مطبوعاتی و روزنامه‌ها / نشریات (هفته نامه‌ها، ماهنامه‌ها، فصلنامه‌ها و…)
۲. رسانه های برخط: خبرگزاری‌ها و پایگاه‌های خبری و اطلاع رسانی
۳. رسانه‌های نوین مجازی: سامانه‌های خبری اپلیکیشن‌ها و سکوهای خبری ( کانال‌ها، شبکه‌های اجتماعی و صفحات مجازی/ انسان رسانه‌ها/ رسانه‌های کاربرمحور)
۴. صنایع خلاق رسانه‌ای/ شرکت‌های دانش بنیان رسانه‌ای / شرکت‌ها و موسسات تولیدکننده محتوای مجازی و رسانه ای/ مجموعه‌های پایش، رصد و تحلیل داده و غیره
۵. دانشگاه‌ها و دانشکده‌ها ، اندیشکده‌ها و موسسات آموزشی حوزه ارتباطات و رسانه/ موسسات پژوهشی حوزه ارتباطات و رسانه
۶. سایر: صنایع و خدمات مرتبط با حوزه رسانه و اطلاع‌رسانی اعم از : چاپ، کاغذ، توزیع/ کانون‌های آگهی و تبلیغاتی/ شرکت‌های طراحی و توسعه سامانه‌های خبری و موسسات تبلیغات رسانه‌ها
۷. نمایندگی‌های رسانه‌های خارجی
۸. روابط عمومی دستگاه‌ها، سازمان‌ها و نهادها
زمان ثبت نام قطعی و انتخاب محل غرفه (جانمایی الکترونیک) متعاقبا اعلام خواهد شد.
ضوابط و شرایط شرکت در نمایشگاه
رسانه‌هایی که اطلاعات آن‌ها در سامانه جامع رسانه‌های کشور (e-rasaneh.ir) موجود نباشد، باید فرم موجود در سایت را به دقت کامل نموده و از ارائه اطلاعات خلاف واقع خودداری کنند.
ستاد برگزاری نمایشگاه تعهدی برای پذیرش و تأمین غرفه برای رسانه‌هایی که پیش ثبت نام نکرده‌اند، ندارد.
«پیش ثبت نام» به منزله قطعیت ثبت نام نیست. همچنین متراژ پایه و ضوابط تخصیصی قطعی بعد از پیش ثبت نام و برآورد میزان تقاضاها مشخص و به رسانه‌ها اعلام خواهد شد.
تصمیم گیری در خصوص تعیین گروه نهایی هر رسانه توسط ستاد نمایشگاه صورت می‌گیرد. (چنانچه خود رسانه در پیش ثبت نام، ‌گروه خود را به درستی انتخاب کرده باشد تغییری در آن داده نمی‌شود. همچنین رسانه‌های اختصاصی تک زمینه‌ای علاوه بر گروه آموزشی- تخصصی، امکان انتخاب گروه مرتبط با زمینه انتشار خود را نیز دارند.)
- جانمایی «گروه» هر رسانه به عهده ستاد برگزاری و جانمایی «غرفه» هر رسانه در گروه مربوطه، پس از ثبت نام قطعی، توسط خود رسانه و براساس انتخاب روی نقشه به صورت آنلاین انجام می‌گیرد. همچنین هزینه غرفه صرفا از طریق درگاه بانکی سایت نمایشگاه قابل واریز خواهد بود.
شرایط و مشروح ضوابط اجرایی و فنی همزمان با ثبت نام قطعی منتشر می‌شود.
در صورت محدودیت فضا، رسانه‌هایی که نامنظم منتشر می‌شوند، پذیرش نخواهند شد. بدیهی است نشریاتی که منتشر نمی شوند، امکان حضور در نمایشگاه را ندارند.
پس از ثبت نام قطعی و گروه‌بندی نهایی رسانه‌های متقاضی حضور در نمایشگاه، در مرحله جانمایی الکترونیک، رسانه‌های برتر نمایشگاه دوره گذشته و رسانه‌های دارای ضریب کیفی بالا (بعد از تصویب در شورای سیاستگذاری نمایشگاه اعلام می‌شود)، از اولویت انتخاب مکان غرفه برخوردار خواهند بود.
ستاد برگزاری بیست و چهارمین نمایشگاه رسانه‌های ایران از طریق شماره تلفن ۰۲۱-۸۸۳۱۷۰۵۸، تلفکس ۸۸۳۱۹۵۳۹- ۰۲۱ و پیام‌رسان بله به شماره ۰۹۱۹۹۷۸۴۶۹۷ همه روزه به غیر از ایام تعطیل از ساعت ۸ تا ۱۷ پاسخگوی سوالات است."
culture,"به گزارش خبرنگار فرهنگی ایرنا، دیدن مستندهای تاریخی، نیاز هر روز ماست، مستندهایی که می‌تواند ما را با روزهای خوب و بد کشور در گذشته آشنا و گاهی درس‌هایی از آن را به ما القا کند. البته در دیدن مستندهای تاریخی باید باهوش باشیم و هر فیلمی که لقب تاریخی داشته باشد را به خورد چشم و مغزمان ندهیم، «ارزش مستند به بیان واقعیت است»؛ سخنی که حسن نقاشی از مستندسازان دغدغه‌مند تاریخی می‌گوید و باید مورد توجه قرار گیرد.
حسن نقاشی نویسنده، پژوهشگر، کارگردان و مستندساز متولد ۱۳۵۴ در یزد است. موضوع بیشتر مستندهای نقاشی درباره فرهنگ و تاریخ، مردم شهر یزد و اساطیر ایرانی پیش از اسلام کشور است و با ساخت مستندهایی همچون «آواز خدا»، «درخت پارسیک»، «اقلیم هفتم»، «راز مانا»، «دبستان پارسی»، «منطق‌الطیر»، «نوروز پارسی» توجه خود را به بیان آن نشان داده است.
نقاشی برای ساخت مستندهای خود جوایز بسیاری را از جشنواره های مختلف داخل و خارج کشور به دست آورده که تندیس شایستگی و دیپلم افتخار بهترین کارگردانی برای فیلم مستند «مهرا» در پانزدهمین جشن سینمای ایران، سه تندیس برای فیلم مستند «شاه‌جهان» از شانزدهمین جشن سینمای ایران از جمله آنهاست.
به این بهانه و بررسی مستندهای تاریخ معاصر با او گفت‌وگویی داشتیم که در ادامه می‌خوانید.
بسیاری از مستندهایی که شما ساخته‌اید، به تاریخ و فرهنگ می‌پردازد، ساخت مستند تاریخ معاصر ایران چقدر اهمیت دارد؟
ارزش هر مستند، در قالب گزارشی، توصیفی، شاعرانه یا تاریخی در بیان واقعیت است؛ دُر گرانی که اگر نباشد، مفهوم مستند تحقق نمی‌یابد. مستندهای تاریخی هم با همین ارزش‌گذاری تعریف می‌شوند، مستندساز با یادآوری گذشته تاریخی یک ملت، موقعیت زمان حال را تحلیل می‌کند، اینکه آن حادثه تاریخی تا چه میزان در بیداری، آگاهی و درک جامعه تاثیر داشته است.
ما خواسته یا ناخواسته در زندگی روزانه به موقعیت‌هایی از تاریخ معاصر سرزمین‌مان اشاره داریم؛ جنبش مشروطه، تسخیر ایران توسط متفقین، بلوای آذربایجان و کودتای نفت، آیینه‌ای‌ است در برابرمان که از آن می‌آموزیم و برای ادامه حیات اجتماعی، فرهنگی و سیاسی کشورمان به تحلیل آن نیاز داریم. نسل‌ها از پی نسلی می‌آید و هر نسل تحلیل خود را از تاریخ دارد.
در این سال‌ها مطالعات تاریخی با سینمای مستند آمیخته شده است و مستندساز با تحلیل‌های نو، فارغ از گزارش‌های دوره‌ای و مناسبتی، اسناد یک رخداد را در فیلمش به کار می‌برد، چندی پیش یکی از بزرگان مورخ به من گفت که تاثیر یک اثر مستند درباره موضوعی تاریخی به میزان قابل توجهی بر دانشجویانش مشهود است.
سینمای مستند با زبانی آمیخته از نبوغ و واقعیت با شرط وفاداری به تاریخ جایگاه درستی در معادلات رسانه یافته است و امیدوارم که مراکز تهیه مستند به اهمیت حیاتی این گونه رو به رشد توجه داشته باشند چراکه این گونه از مستند نیاز مخاطب را برآورده می‌کند. هر چند ساخت مستند تاریخی، نیاز به آسیب‌شناسی جدی و تحلیل درست دارد، از همه مهمتر نوع استفاده از آرشیو محدود در ایران است که باعث می‌شود با فیلم‌هایی روبه‌رو شویم که پلان‌های مشابه و کارکردی موازی را در پیش گرفته‌اند، این تا میزانی به ذوق مستندساز و نظارت سفارش‌دهنده مرتبط است و باید به عنوان یک معضل بررسی شود.
تاریخ مستندسازی ایران چندان طولانی نیست و ما از بسیاری از رخدادهای تاریخی‌مان فیلمبرداری مستندی نداشته‌ایم. هر چند تصاویر تاریخی درباره وقایع رخ داده در گذشته ایران کم نیست، می‌توان گفت که شروع مستندسازی در ایران توسط خارجی‌ها به خصوص انگلیسی‌ها و روسی‌ها انجام شده است؟
بسیاری از تصاویر موجود در آرشیوهای ایران متعلق به فرنگی‌هاست، روس‌ها انقلاب مشروطه و اخراج محمد علیشاه را مستند کردند اما این راش‌ها بعدها در آتش‌سوزی شوروی از بین رفت، روس‌ها راش‌هایی از سال‌های نخست پهلوی اول هم دارند که در حال حاضر در آرشیوها موجود است. عمده تصاویر معروف انگلیسی‌ها از جنگ جهانی و ورود متفقین به ایران است، این تصاویر اطلاعات مناسبی از وضعیت اقلیمی و پوشش و اقتصاد ایران می‌دهد، به همین دلیل در فیلم‌های مستندی که در این سال‌ها تولید شده، قابل استناد بوده است. متاسفانه به دلیل افراط در استفاده از تصاویر، گاه با تحلیل‌های غلط و دور از واقع روبه‌رو می‌شویم، شاید دلیل استفاده بیش از حد از این تصاویر، ارزان بودن آن است.
عکس‌های تاریخی و آرشیوی چه زمانی به مستند راه یافتند؟
درباره عکس وضعیت کمی متفاوت است؛ فرنگی‌ها عکس‌های بسیاری از ایران ثبت کردند؛ از عهد ناصرالدین‌شاه تا امروز، ایران یکی از بهترین سوژه‌های عکاس فرنگی بوده است، آنقدر که آنان به تهیه تصویر از ایران اهمیت دادند، ما عمل‌گرا نبوده‌ایم. این فریم‌ها شرح حال دقیقی از تمام ابعاد زندگی ایرانی را به رخ می‌کشد؛ از اندرونی قبله عالم تا کوچه و بازار شهرها، خانواده‌ها، ادیان، ویرانه‌ها، پیشرفت‌ها، جنبش‌های نو ظهور، یورش، کشت و کشتار و...
در مستندهای ساخته شده این سال‌ها، مستندهایی دیدم که بی‌توجه به واقعه تاریخی در بطن عکس، آن را برای مقصدی دیگر به کار برده است، این خطا می‌تواند بر عنصر واقعیت و صداقت بیان تاثیر منفی داشته باشد. با این حال این نکته هم لازم به ذکر است که آرشیوهای بومی هم کم از این تصاویر ندارند، عکس‌ها و فیلم‌های شگفتی از ایرانیان باقی‌ست که کم از نمونه‌های خارجی ندارد.
حسن نقاشی نویسنده، پژوهشگر، کارگردان و مستندساز
عملکرد مرکز گسترش سینمای مستند، تجربی و پویانمایی که در حوزه ساخت مستند فعالیت می‌کند، را چطور ارزیابی می‌کنید؟
امروز بهره‌گیری از تجربه‌گرایی نه یک حربه که یک علم است، علمی که با اتکا به بیان بلیغ توانسته است در قالبی نو، قصه‌ای کهن را بازآفرینی کند
به عقیده من وجه تمایز مرکز گسترش سینمای مستند و تجربی با سایر نهادهای تولید مستند در ساخت آثار تجربه‌گراست، این تجربه‌گرایی نباید آزمون و خطا قلمداد شود، مستندهایی با روایات نو و خلاقیت بیانی، چه در مضمون و چه در محتوا، در این شرایط است که مستند همگام با زمانه خود پیش می‌رود. این سیاست تولید در مرکز گسترش سینمای مستند رفته رفته موفق شد تا ذائقه مخاطب را تغییر دهد و رسانه‌های دیگر نظیر شبکه‌های تلوزیونی هم به ساخت آثار نوگرا متمایل شدند. می‌توان تعالی فرم و محتوا را در آثار سینماگران دید.
امروز بهره‌گیری از تجربه‌گرایی نه یک حربه که یک علم است، علمی که با اتکا به بیان بلیغ توانسته است در قالبی نو، قصه‌ای کهن را بازآفرینی کند. گواه این مدعای من مجموعه مستندهایی‌ست که در این سال‌ها از تاریخ معاصر ایران توسط مستندسازان تولید شده، چنان که گاه موضوعی را می‌بینیم که پیش از این از وجودش بی‌خبر بوده‌ایم، مستندساز در کنکاشی معنایی در پی اکتشاف برمی‌آید، شاید این فرصت در رسانه‌های دیگر دست ندهد و به فیلم به عنوان اثری سفارشی نگاه شود.
با توجه به تجربه‌ای که در ساخت مستند تاریخی دارید، فکر می‌کنید چگونه محتوایی برای آن مناسب‌تر است؟-
بازآفرینی به ما این امکان را می‌دهد تا از تصاویر آرشیوی تکراری مثل فیلم، عکس یا سند استفاده نکنیم بلکه تصاویر خود را بسازیم
برای ساخت اثری با محتوای تاریخی چند روش آشنا وجود دارد؛ از استناد به گفت‌وگوهای تک نفره و چند نفره تا روایت دانای کل و یا تلفیق هر دو. هر چند این شیوه در آثار گزارش‌محور رایج است اما در مستندهای تاریخی سال‌های اخیر مرسوم نیست بنا بر خلاقیت و تجربه‌گرایی مستندساز می‌توان ساختار و فرم دیگری را به کار گرفت، آزمونی که یک مستند را تا مرزهای درام پیش می‌برد حتی گاه شاهد بازی‌های نمایشی در یک اثر مستند هستیم.
وقتی یک مستند تاریخی ساخته می‌شود، ما با رخدادی در گذشته مواجه‌ایم و با تصویرسازی، آن رخداد واقعی را بازآفرینی یا بازسازی می‌کنیم، بازآفرینی به ما این امکان را می‌دهد تا از تصاویر آرشیوی تکراری مثل فیلم، عکس یا سند استفاده نکنیم بلکه تصاویر خود را بسازیم. این شیوه در گذشته هم رایج بود مثلا بنگاه های خبری برای مخاطبان خود اخبار ممالک دیگر را بازآفرینی می‌کردند؛ یک نمونه که به ایران مرتبط می‌شود توسط بنگاه خبری فرانسه است که با همین شیوه به ماجرای عزل محمد علیشاه پرداخت و در سالن‌های نمایشِ خبر برای مردم پخش می‌کند.
پس می‌توان با دقت در ساختار و بیان، محتوای باز آفرینی را در کنار سایر اسناد و تصاویر بکر و نادیده به کار برد. در اصل اینجا ایفای نقش ملاک نیست، نوعی تجسم‌بخشی به شخصیت‌های موضوع اهمیت دارد. بازآفرینی می‌تواند در استفاده از تصاویر غیرموضوع هم به کار گرفته شود، مشروط بر آن که مواد بصری مورد استفاده هیچ آگاهی از اصل خود ندهد مثلا نمی‌توان تصویری از شهر تهران را یزد قلمداد کرد اما یک پنجره در تهران می‌تواند همان پنجره در یزد باشد.
فکر می‌کنید چه مقدار استفاده از بازآفرینی در مستند تاریخی مجاز است و تا چه حد به واقعیت آسیبی وارد نمی‌کند؟
در مستندهای بازسازی از بازیگر برای ثبت رخداد به شیوه نمایشی بهره برده می‌شود و حرکات دوربین یا تدوین به سبک رایج سینمای قصه‌گوست
مارگریت دوراس در دفاع از فیلمی که با نگاه بازآفرینی ساخته است، می‌گوید «نگریستن به دریا، می‌تواند نگریستن به کل عالم، معنا شود». پیرمرد ویرانه‌های طبس در فیلم «پ مثل پلیکان»، یا «مرد باغ سنگی»، آینه‌ای تمام قد در برابر وجود ماست، «جام حسنلوی» اصلانی، یک جام کهنه نیست، تمام تاریخ ایران است و با همین باور می‌توان به اعجاز بازآفرینی در زن کشف شده مستند «پرنیان» یا نقوش یافت شده در مستند «دستگرد یزد شاپوران» و راوی نادیده «وانگه روان زمین گله کرد»، نگریست...
در مستندهای بازسازی از بازیگر برای ثبت رخداد به شیوه نمایشی بهره برده می‌شود و حرکات دوربین یا تدوین به سبک رایج سینمای قصه‌گوست، اینجا امکان تزلزل، عنصر واقعیت وجود دارد و گاه با نادیده انگاشتن این مهم، فیلم به جهان داستان متمایل می‌شود. بازسازی لحظات نمایشی در صورت بی‌سلیقگی می‌تواند موجب فاصله مخاطب از ماجرای مستند شود و کم نیست آثاری با پژوهش ارزشمند و موضوع بکر که قربانی چنین ساختاری شده‌اند.
در امر بازسازی تقلید از واقعیت به نیت روایت واقعیت رخ نمی‌دهد بلکه واقعیت بهانه می‌شود برای روایتی شخصی از موضوع. حال آن که روایت شخصی شخص مولف از واقعیت اهمیت دارد. آنچه در سینمای قصه‌پرداز اخیر غرب به عینه می‌توان دید، همین بازسازی واقعیت است.
سال ۲۰۲۳ حدود ۳۰ فیلم دیدم که با استناد به اتفاقی تاریخی ساخته شده بود و اقدام مشترک تمام این فیلم‌ها، استفاده از اسناد واقعه مذکور در تیتراژ پایانی فیلم است، با این ترفند، کارگردان به مخاطب خویش می‌فهماند که اثرش یک پیشینه کاملا واقعی دارد، دلیل این اقدام شاید توقع مخاطب است، مخاطب دیگر مخاطب بن هوری و اسپارتاکوسی نیست. امروز تماشای فیلم به معنای درک واقعیت محض است و در چنین زمانه‌ای ساخت مستند تاریخی به مراتب سخت‌تر و حساس‌تر می‌شود. سخن نخست را دوباره بازگو می‌کنم «ارزش یک اثر مستند در بیان واقعیت است...»"
culture,"به گزارش ایرنا از روابط‌عمومی موزه هنرهای معاصر تهران، فیلم مستند «اولی‌ها» محصول سال ۱۳۶۳ و به مدت ۸۴ دقیقه است که با همکاری بنیاد کیارستمی، یکشنبه ۲۴ دی‌ماه ساعت ۱۵ در سالن سینماتک موزه هنرهای معاصر تهران به نمایش درمی‌آید.

این فیلم بر اساس دغدغه‌های عباس کیارستمی درباره مسائل کودکان ساخته شده که درباره لحظات به یادمانی کلاس‌اولی‌هاست. بچه‌هایی که برای نخستین‌بار از خانواده‌هایشان جدا می‌شوند، ساعات زیادی را در مدرسه می‌گذرانند. واکنش آن‌ها در برابر این شرایط جدید یکسان نیست. برخی زود به این محیط عادت می‌کنند. اما دیگران نیاز به زمان دارند. این فیلم، بر رابطه ناظم مدرسه با دانش‌آموزان کلاس اول دبستان تمرکز کرده است. آقای ناظم، روزها پشت میزش می‌نشیند و به امور بچه‌ها رسیدگی می‌کند. بیشترین وقت او صرف قضاوت میان بچه‌هایی می‌شود که باهم نزاع کرده‌اند و در درجۀ بعد، بررسی و تنبیه انضباطی دانش‌آموزانی که با تأخیر به مدرسه رسیده‌اند.

کیارستمی از اواخر مهر تا اوایل آذر ۱۳۶۳ برای تولید این مستند در مدرسه توحید به سر برد و روزانه چند ساعت فیلم می‌گرفت. بازیگران فیلم مستند اولی‌ها، محمد دادرس و بچه‌های دبستان توحید (منطقه ۴ آموزش‌وپرورش) هستند.

علاقه‌مندان برای دیدن این فیلم مستند می‌توانند روز یکشنبه ۲۴ دی‌ماه ساعت ۱۵ به خیابان کارگر شمالی، جنب پارک لاله، موزه هنرهای معاصر تهران، سالن سینماتک مراجعه کنند."
culture,"به گزارش ایرنا از معاونت سیما، فیلم‌های سینمایی و تلویزیونی و انیمیشن «منگرو»، «آخرین شکوفه پاییز»، «امیرکبیر»، «کارآگاه برونو»، «معمای فراموش شده»، «پاکباخته»، «لبخند در مراسم ترحیم»، «سرانجام حقیقت»، «پاسگاه پلیس»، «جو موز فروش»، «پیرمرد صد ساله ای که از پنجره بیرون پرید و ناپدید شد»، «جنگ فردا»، «پدینگتون ۲»، «روز پدر»، «ایهام»، «تاندر بولت و لایت فوت»، «آخرین پرواز هیندنبرگ ۲»، «دیده نشدگان»، «عشق پرواز می کند»، «نقطه آغاز»، «آخرین جنگجوی قهرمان»، «یک دست لباس»، «الپاگور»، «سر پر از عسل»، «آخرین پهلوان و ریشه های تاریکی»، «عصر یخبندان ۲»، «خرس قهرمان»، «دوچ»، «پیترپن در سرزمین افسانه ای»، «نورم خرس شمالی»، «بلک کلنزمن»، «امیرکبیر»، «خانم دات فایر» و «گاندی» پنج‌شنبه و جمعه ۲۱ و ۲۲ دی ماه از شبکه‌های سیما روی آنتن می‌رود.
شبکه یک سیما
فیلم سینمایی «منگرو» به کارگردانی «استیو مک کویین»، پنج‌شنبه ۲۱ دی ماه ساعت ۲۳:۳۰ از شبکه یک سیما پخش خواهد شد.
فیلم تلویزیونی «آخرین شکوفه پاییز» به کارگردانی «حسین تبریزی»، جمعه ۲۲ دی ماه ساعت ۱۶:۰۰ از شبکه یک سیما پخش خواهد شد.

کاوه خداشناس، زهرا سعیدی، سپیده خداوردی و مهدی صبایی در فیلم تلویزیونی «آخرین شکوفه پاییزی» نقش‌آفرینی کرده‌اند.
شبکه دو سیما
فیلم سینمایی «امیرکبیر» به کارگردانی «سعید نیک پور»، پنج‌شنبه ۲۱ دی ماه ساعت ۲۴:۰۰ از شبکه دو سیما پخش می‌شود.

سعید نیک پور، ایرج راد، فخری خوروش، زنده یاد پرویز پورحسینی، رضا فیاضی و ژاله علو در فیلم سینمایی «امیرکبیر» هنرنمایی کرده اند.
فیلم سینمایی «کارآگاه برونو» به کارگردانی «مگدالنا نیک»، جمعه ۲۲ دی ماه ساعت ۰۸:۰۰ از شبکه دو سیما پخش خواهد شد.
فیلم سینمایی جدید «معمای فراموش شده» به کارگردانی «پیتر دولوئیس»، جمعه ۲۲ دی ماه ساعت ۱۶:۰۰ از شبکه دو سیما پخش خواهد شد.
فیلم سینمایی «پاکباخته» به کارگردانی «غلامحسین لطفی»، جمعه ۲۲ دی ماه ساعت ۲۴:۰۰ شبکه دو سیما پخش خواهد شد.

اکبر عبدی، علیرضا خمسه و مرحومه حمیده خیرآبادی در فیلم سینمایی «پاکباخته» هنرنمایی کرده اند.
شبکه سه سیما
فیلم تلویزیونی «لبخند در مراسم ترحیم» به کارگردانی «حسین قناعت»، پنج‌شنبه ۲۱ دی ماه ساعت ۱۰:۰۰ از شبکه سه سیما پخش می‌شود.

در فیلم تلویزیونی «لبخند در مراسم ترحیم»؛ آناهیتا همتی، اردلان شجاع کاوه، مریم معصومی، رامین ناصر نصیر، امیرحسین صدیق و کیوان ساکت اف نقش‌آفرینی کرده‌اند.
فیلم سینمایی «سرانجام حقیقت» به کارگردانی «مایکل روویتز»، پنج‌شنبه ۲۱ دی ماه ساعت ۱۶:۰۰ از شبکه سه سیما پخش خواهد شد.
فیلم سینمایی «پاسگاه پلیس» به کارگردانی «جو کارنهان»، پنج‌شنبه ۲۱ دی ماه ساعت ۲۴:۰۰ از شبکه سه سیما پخش می‌شود.
فیلم سینمایی «جو موز فروش» به کارگردانی «استنو»، جمعه ۲۲ دی ماه ساعت ۱۰:۰۰ به روی آنتن شبکه سه سیما می‌رود.
شبکه چهار سیما
فیلم سینمایی «پیرمرد صد ساله ای که از پنجره بیرون پرید و ناپدید شد» به کارگردانی «فلیکس هرنگرن»، پنج‌شنبه ۲۱ دی ماه ساعت ۲۰:۳۰ از شبکه چهار سیما روی آنتن می‌رود.
فیلم سینمایی «جنگ فردا» به کارگردانی «کریس مک‌کی»، جمعه ۲۲ دی ماه ساعت ۲۰:۳۰ از شبکه چهار روی آنتن می‌رود.
شبکه تهران سیما
انیمیشن سینمایی «پدینگتون ۲» به کارگردانی «پائول کینگ»، پنج‌شنبه ۲۱ دی ماه ساعت ۱۳:۳۰ از شبکه تهران پخش می‌شود.
فیلم سینمایی جدید «ایهام» به کارگردانی «آروینده سرینیواسان»، جمعه ۲۲ دی ماه ساعت ۱۳:۳۰ از شبکه تهران پخش می‌شود.
شبکه نمایش
فیلم سینمایی «تاندر بولت و لایت فوت» به کارگردانی «مایکل چیمینو»، پنج شنبه ۲۱ دی ماه ساعت ۰۱:۰۰ بامداد از شبکه نمایش پخش می‌شود.
فیلم سینمایی «آخرین پرواز هیندنبرگ ۲» به کارگردانی «فیلیپ بلاند»، پنج شنبه ۲۱ دی ماه ساعت ۱۳:۰۰ از شبکه نمایش پخش می‌شود.
فیلم سینمایی «دیده نشدگان» به کارگردانی «لوییس ژولین پتی»، پنج شنبه ۲۱ دی ماه ساعت ۱۵:۰۰ از شبکه نمایش پخش می‌شود.
در این فیلم با بازی پاتریشیا موچون، خوخا بوخربباچه و پاتریشیا گوری خواهیم دید: با تصمیم شهرداری، پناه‌گاه زنان بسته خواهد شد. فعالان مدنی تنها سه ماه وقت دارند تا جلوی این کار را بگیرند.
فیلم سینمایی «عشق پرواز می کند» به کارگردانی «استیون آر. مونرو»، پنج شنبه ۲۱ دی ماه ساعت ۱۷:۰۰ از شبکه نمایش پخش می‌شود.
فیلم سینمایی «نقطه آغاز» به کارگردانی «کارزان کادر»، پنج شنبه ۲۱ دی ماه ساعت ۱۹:۰۰ از شبکه نمایش پخش می‌شود.
فیلم سینمایی «آخرین جنگجوی قهرمان» به کارگردانی «دیمیتری دیاچنکو»، پنج شنبه ۲۱ دی ماه ساعت ۲۱:۰۰ از شبکه نمایش پخش می‌شود.
فیلم سینمایی «یک دست لباس» به کارگردانی «گراهام مور»، پنج شنبه ۲۱ دی ماه ساعت ۲۳:۰۰ از شبکه نمایش پخش می‌شود.
فیلم سینمایی «الپاگور» به کارگردانی «فیلیپ لابرو»، جمعه ۲۲ دی ماه ساعت ۰۱:۰۰ بامداد از شبکه نمایش پخش می‌شود....
فیلم سینمایی «سر پر از عسل» به کارگردانی «تیل اسویگر»، جمعه ۲۲ دی ماه ساعت ۱۹:۰۰ از شبکه نمایش پخش می‌شود.
فیلم سینمایی «آخرین پهلوان و ریشه های تاریکی» به کارگردانی «دمیتری دیاچنکو»، جمعه ۲۲ دی ماه ساعت ۲۱:۰۰ از شبکه نمایش پخش می‌شود.
شبکه کودک
انیمیشن سینمایی «عصر یخبندان ۲» به کارگردانی «کارلوس سالدانها»، پنج‌شنبه ۲۱ دی ماه ساعت ۱۴:۰۰ از شبکـه کودک پخش خواهد شد.
انیمیشن سینمایی «خرس قهرمان» به کارگردانی «وانگ چی»، پنج‌شنبه ۲۱ دی ماه ساعت ۲۱:۰۰ از شبکه کودک پخش خواهد شد.
فیلم تلویزیونی «دوچ» به کارگردانی «امیر مشهدی عباس»، جمعه ۲۲ دی ماه ساعت ۱۴:۰۰ از شبکه کودک پخش خواهد شد.

ثریا قاسمی، سروش جمشیدی، کوروش سلیمانی، شیوا خسرومهر، کوروش زارعی و حسین عباسی در فیلم تلویزیونی «دوچ» هنرنمایی کرده اند.
انیمیشن سینمایی «عصر یخبندان ۲»
شبکه امید
فیلم تلویزیونی «یاردا» به کارگردانی «فریدون نجفی»، چهارشنبه ۲۰ دی ماه ساعت ۱۹:۰۰ از شبکه امید پخش خواهد شد.

محمدرضا عالیور، امیر رضا فرامرزی، یوشع سلیمانی و سمیرا پرویزی در فیلم تلویزیونی «یاردا» هنرنمایی کرده‌اند.
فیلم سینمایی «پیترپن در سرزمین افسانه ای» به کارگردانی «نیک ویلینگ»، پنج‌شنبه ۲۱ دی ماه ساعت ۱۹:۰۰ از شبکه امید پخش خواهد شد.
فیلم سینمایی «نورم خرس شمالی» به کارگردانی «ریچارد فین»، جمعه ۲۲ دی ماه ساعت ۱۹:۰۰ از شبکه امید پخش خواهد شد.
شبکه افق
فیلم سینمایی «بلک کلنزمن» به کارگردانی «اسپایک لی»، جمعه ۲۲ دی ماه ساعت ۱۰:۰۰ از شبکه افق پخش خواهد شد.
فیلم سینمایی «امیرکبیر» به کارگردانی «محمدرضا ورزی»، جمعه ۲۲ دی ماه ساعت ۱۸:۳۰ از شبکه افق پخش خواهد شد.
این فیلم به زندگی امیر کبیر و اقدامات وی برای پیشرفت کشور موضوعیت یافته است .
محمد صادقی، آزیتا حاجیان، اکبر عبدی، ایرج راد و مرحوم جمشید مشایخی در فیلم سینمایی «امیرکبیر» هنرنمایی کرده‌اند.
شبکه سلامت (زیرنویس ویژه ناشنوایان)
فیلم سینمایی «خانم دات فایر» به کارگردانی «کریس کلمبوس»، جمعه ۲۲ دی ماه ساعت ۱۱:۰۰ با زیرنویس ویژه ناشنوایان از شبکه سلامت پخش می شود.
شبکه فراتر (۴k)
انیمیشن سینمایی «شجاع» به کارگردانی «مارک اندروز، براندا چپمن و استیو پرسل»، چهارشنبه ۲۰ دی ماه ساعت ۲۲:۰۰ از شبکه فراتر پخش خواهد شد.
فیلم سینمایی «گاندی» به کارگردانی «ریچارد آتن برو»، پنج شنبه ۲۱ دی ماه ساعت ۲۲:۰۰ از شبکه فراتر پخش خواهد شد."
culture,"به گزارش ایرنا، مستند «نفس» به طراحی، کارگردانی و تهیه‌کنندگی بهزاد رضایی در پنجمین حضور بین‌المللی خود نامزد بهترین مستند از شانزدهمین دوره جشنواره جیپور هند شد. این رویداد که از معتبرترین جشنواره‌های هند است از نهم تا ۱۳ فوریه ۲۰۲۴ (۲۰ تا ۲۴ بهمن) برگزار خواهد شد.
این اثر پیش از این جایزه بهترین فیلم را در بخش «سینمای دیگر» چهل و سومین دوره جشنواره Paladino d'Oro Sport Film Festival دریافت کرد و فینالیست یازدهمین دوره جشنواره راه ابریشم ترکیه، نوستالژیای ایتالیا و نامزد بهترین مستند از جشنواره World Music &Independent Film Festival آمریکا شده است.
همچنین از جدیدترین پوستر این مستند که طراحی آن برعهده رزیتا روستا بوده است، رونمایی شد.
«نفس» که پخش بین‌المللی آن برعهده مینروافیلم با مدیریت الهه گودرزی است، تنهایی و عدم ارتباط آدم‌ها در دوران همه‌گیری کرونا و تاثیر آن بر زیست فردی، خلوت و خلاقیت‌های هنرمندان را در کشورهای مختلف جهان به تصویر می‌کشد.
افراد حاضر در این مستند به ترتیب حروف الفبا سرور آشوری‌فر ، یلدیز ابرام، ویسل باشچی، ارویل برویلد، کلادیا بورجا، مسعود چنگیز، مهدی خلیل‌زاده، آذر فهیمی، کوروش قزوینه، سروش قهرمانلو و فربد یداللهی است.
عوامل «نفس» عبارتند از: مشاوران کارگردان: زنده‌یاد خسرو سینایی و امیر یوسفی سادات، تدوین: عدنان مسچی و بهزاد رضائی، صداگذاری و میکس: علیرضا کریمی، تیتراژ پایانی: کیکاووس مختاری و محسن جلیلی، خطاط: آرش قهرمانلو، ترجمه و زیرنویس: فهیمه فروغی، ساخت تیزر: حامد حسینی، تصویربرداران: محسن فلاحی، یزدان موسی‌خانی و حسین مظاهری.
سامان حسین‌پور منتخب کمپ استعدادیابی جشنواره فیلم برلین شد
استعدادهای درخشان برلیناله berlinale talents که پیش‌تر با نام پردیس استعدادهای درخشان برلیناله شناخته می‌شد، یک برنامه برای پیشرفت استعدادهای جشنواره بین‌المللی فیلم برلین (که برلیناله نیز نامیده می‌شود) است. این رویداد یک اجلاس سالانه و بستری برای کشف استعدادهای شاخص در حوزه‌های فیلم و سریال‌های نمایشی است.
در هفتاد و چهارمین دوره جشنواره برلین از میان ۳۸۳۲ نفر واجد شرایط ثبت نام از ۱۳۱ کشور، فقط ۲۰۲ نفر، در رشته‌های مختلف سینمایی از جمله: نویسندگی، کارگردانی، بازیگری، تدوین، فیلمبرداری، طراحی صحنه و صداگذاری انتخاب شده‌اند که در بخش کارگردانی این رویداد، سامان حسین پور، فیلم‌ساز کردستانی از ایران، انتخاب و به این کمپ دعوت شده است.
همچنین سامان حسین‌پور، با فیلم‌نامه کوتاه «غزال» موفق به پذیرش در بخش پایگاه فرم کوتاه این جشنواره نیز شده است.
در بخش پایگاه فرم کوتاه، Short Form از میان تمام شرکت‌کنندگان، ۱۰ نفر انتخاب و دعوت می‌شوند تا پروژه‌های خود را با متخصصان فیلم و کارشناسان داستان‌گویی موفق و شاخص بین‌المللی به اشتراک گذارند. منتخبان، در ترکیبی مناسب از کارگروه و جلسات انفرادی، هر پروژه را کالبدشکافی، بحث و توسعه داده که در نهایت به ارائه عمومی زیر نظر فعالان صنعت فیلم ختم و این پروژه‌ها در بازار فیلم اروپا، واقع در جشنواره فیلم برلین ارائه خواهد شد.
استعدادهای برلیناله، برنامه‌ای برای توسعه استعداد است که چگونگی و چرایی ساخت فیلم را بررسی می‌کند. از سال ۲۰۰۳، این انجمن به یک انجمن منحصربه‌فرد برای حرفه‌ای‌های فیلم و دوستداران سینما تبدیل شده که شامل گفتگوهای عمومی، کارگاه‌های آموزشی خاص، آزمایشگاه‌های توسعه پروژه و رویدادهای شبکه است. درحالی‌که بخش‌های برلیناله فیلم‌ها را به نمایش می‌گذارند؛ بازار فیلم اروپا، پرجنب‌وجوش‌ترین مرکز تجاری جشنواره است. تمرکز کمپ استعدادیابی بر شناسایی افراد خلاق است و اینکه آنها چگونه دنیا را از دریچه‌ای متفاوت می‌بینند.
هفتاد و چهارمین جشنواره فیلم برلیناله از ۱۵ تا ۲۵ فوریه ۲۰۲۴ (۲۵ بهمن تا ۶ اسفند ۱۴۰۲)، در برلین برگزار خواهد شد.
نخستین عکس از «معجزه پروین»
نخستین عکس از فیلم‌ سینمایی «معجزه پروین» با بازی مارال بنی آدم منتشر شد.
این فیلم داستان زندگی پروین اعتصامی بانوی شاعر ایرانی به نویسندگی و کارگردانی محمدرضا ورزی و تهیه کنندگی محمدرضا شریفی نیا در بخش سودای سیمرغ چهل و دومین جشنواره فیلم فجر حضور دارد.
در این فیلم سینمایی علاوه بر مارال بنی آدم در نقش پروین، هنرمندانی همچون آزیتا حاجیان، محمدرضا شریفی نیا، حسین پاکدل، محمدعلی نجفی، امیرحسین صدیق، رامین ناصر نصیر، رضا فیاضی، بیژن بنفشه خواه، یوسف صیادی، حسام نواب صفوی، ملیکا شریفی نیا، محمد شعبان‌پور، الهه جعفری، محمدرضا شهبانی نوری، مریم ورزی، محمد ساربان، مجید جعفری، شهرداد بانکی و عباس علی محمدی حضور دارند.
فیلم «معجزه پروین» محصول مشترک بنیاد سینمایی فارابی و وزارت میراث فرهنگی، گردشگری و صنایع دستی است.
اولین رونمایی از این فیلم در چهل و دومین جشنواره فیلم فجر خواهد بود."
culture,"به گزارش ایرنا از روابط عمومی مرکز توسعه فرهنگ و هنر در فضای مجازی وزارت فرهنگ و ارشاد اسلامی، «کودک و خانواده در فضای مجازی» موضوع محوری پنجمین همایش ملی سواد رسانه‌ای و اطلاعاتی است که با مشارکت دانشگاه‌ها، انجمن‌های تخصصی و دانش‌آموختگان حوزه رسانه برگزار می‌شود.
ارتقای حس مسئولیت‌پذیری نخبگان، اساتید حوزه و دانشگاه، دانشجویان، طلاب و فعالان اجتماعی در حوزه تولید دانش سواد رسانه‌ای به شکل بومی و تبدیل آن به یک مهارت عمومی، معرفی فرصت‌ها و تهدیدهای رسانه‌های جمعی، رسانه‌های دیجیتال و بازی‌های رایانه‌ای از طریق آگاهی‌بخشی و توانمندسازی برای پیشگیری و مقابله با آسیب‌ها و مخاطرات به ویژه برای کودکان و نوجوانان و خانواده‌ها در فضای مجازی و ارائه راهکارهای علمی و عملیاتی برای افزایش مهارت‌های عمومی در زمینه استفاده از رسانه‌های جمعی، رسانه‌های دیجیتال و بازی‌های رایانه‌ای، اهداف برگزاری این همایش است.
وزارت فرهنگ و ارشاد اسلامی از همه صاحب‌نظران، دانشجویان و استادان ارتباطات و علوم اجتماعی دانشگاه‌ها و مراکز آموزش عالی، انجمن‌ها، تشکل‌ها، فعالان حوزه سواد رسانه‌ای و فعالان زیست بوم کودک و نوجوان کشور دعوت می‌کند با ارسال مقاله در این رویداد علمی مشارکت کنند.
علاقه‌مندان به ارسال مقاله به «پنجمین همایش ملی سواد رسانه‌ای و اطلاعاتی کشور» می‌توانند با مراجعه به سایت مرکز توسعه فرهنگ و هنر در فضای مجازی فراخوان همایش را دریافت کرده و قوانین مربوط به آن را مطالعه کنند.
بنابراین گزارش مهلت ارسال چکیده مقالات به دبیرخانه مجازی این همایش ۱۰ بهمن ماه ۱۴۰۲ و متن کامل مقالات ۳۰ بهمن ماه ۱۴۰۲ است."
culture,"به گزارش ایرنا، نمایش موزیکال عاشقانه «شلُ بِمُل» به نویسندگی سینا شیخی، تهیه‌کنندگی علیرضا جلالی و طراحی و کارگردانی مهدیه نساج برای مدت محدود با تغییر سالن اجرا به صحنه برمی‌گردد.
«شلُ بِمُل» یک عاشقانه موزیکال است که پنجشنبه و جمعه برابر با ۲۱ و ۲۲ دی ماه ساعت ۱۹:۴۵ با مدت زمان یک ساعت در بوتیک تئاتر ایران (سالن شماره چهار پردیس تئاتر شهرزاد) میزبان مخاطبان خواهد بود.
این اثر نمایشی، پیش از این نیز از اواسط آذر تا اوایل دی در سالن ۲ پردیس تئاتر شهرزاد روی صحنه رفت.
مهدیه نساج و سینا شیخی بازیگران این نمایش موزیکال هستند. کیومرث مرادی نویسنده و کارگردان تئاتر نیز مشاور کارگردان این نمایش است.
مهدیه نساج، محمدرضا تفنگچی (سرمایه‌گذاران)، پریناز کنگاوری (مجری طرح)، افشین الماسی (مدیر تولید)، آزاده بخشی (دستیار کارگردان و برنامه ریز)، تینا بخشی (طراح لباس و طراح گریم)، مهدیه نساج (طراح صحنه)، سینا شیخی، فرشاد عرفانی (موسیقی)، مهیار مرادمند، امیر سهیلی (عکاس)، امیر قالیچی (مشاور تبلیغات)، نگار امیری (روابط عمومی)، ترانه دمساز (روابط بین‌الملل)، مهیار مرادمند، صدرا شیخی (مارکتینگ)، استودیو طراحی سینا شیخی (گرافیک و تبلیغات)، صدرا شیخی (جانشین تولید)، رضا علیزاده (ساخت دکور)، فردین راکب و محمدایمان راعی (مدیران صحنه)، گلسا خدایی، مهدی بلالی (اجرای گریم)، علیا منصوری (دوخت لباس)، بهاره رحیمی (دستیار لباس)، امیر نوایی، دیگر عوامل این نمایش هستند."
culture,"به گزارش خبرنگار اعزامی ایرنا به کیش، آیین اختتامیه دومین کنگره ۱۷۵ شهید غواص چهارشنبه- ۲۰ دی ماه- در تالار همایش‌های کیش برگزار شد و برگزیدگان این رویداد بدین شرح اعلام شد:
بخش پوستر
مهدی جهانبخش از اصفهان
سعیده کوثری از تهران
امیر فرید از تبریز
تقدیر ویژه از ابوالفضل بابایی اومالی از تهران
تئاتر خیابانی
شاهین سلطانی با نمایش ننه زار از تهران
تقدیر داوران از ابراهیم سرشوق با نمایش گزارش یک تابوت از اصفهان
تئاتر صحنه‌ای
محمد یزدی با نمایش ننه آقا از تهران
تقدیر داوران از رزا ماندنی با نمایش سال سی از اصفهان
بخش شعر
محمد زارعی
محسن کاویانی
رضا نیکوکار
بخش داستان کوتاه
وحید نوروزی فهیم
هدی حشمتیان
مصطفی توفیقی
خوشنویسی
زهره رئیس الساداتی از مازندران در بخش نستعلیق
علی عابدینی از گیلان در بخش شکسته
نقاشی خط
نصیبه عزیززاده از البرز
هادی هنردوست از همدان
رسانه، بخش گزارش
الناز عباسیان همشهری آنلاین
مژگان محرابی از همشهری
یادداشت
غلامرضا بنی اسدی از شهرآرا نیوز
محمدجواد رنجبر از زائرنیوز
در بخش گفت وگوی جشنواره هیچ اثری حائز رتبه برتر نشد.
۶ جشنواره ملی در حوزه های رسانه، خوشنویسی و نقاشی خط، تئاتر کوتاه، پوستر، ادبی و آثار حجمی در قالب دومین کنگره ملی شهدای غواص با محوریت شهدای غواص و در راستای ارج نهادن به فرهنگ ایثار و شهادت برگزار شد.
تولید آثار ماندگار و تلاش برای بازگویی و به تصویر کشیدن ابعاد ناگفته حماسه آفرینی‌های شهدای غواص از مهمترین اهداف این جشنواره‌های ملی است."
culture,"به گزارش ایرنا، «رحیم سرهنگی» روز چهارشنبه در مراسم اختتامیه دومین کنگره شهدای غواص اظهار کرد: در قالب این کنگره برنامه‌های مختلف و تاثیر گذاری توسط دانش آموزان و نوجوان اجرا شد که معتقدیم نقطه قوت این کنگره ملی بود.
وی ادامه داد: نسل جوان امروز از طریق محتوا با جامعه ارتباط می‌گیرد و دومین کنگره ملی شهدای غواص توانست این ارتباط را حاصل کند.
مدیرعامل سازمان منطقه آزد کیش با بیان اینکه دشمن جنگ نرم را جایگزینی برای جنگ سخت با ایران در پیش گرفته است، اضافه کرد: دشمنان می‌دانند که توانایی مقابله نظامی‌ با ایران ندارند و از طریق جنگ نرم در تلاش برای مقابله با انقلاب اسلامی هستند.
وی بر تولید محتوا برای مقابله با جنگ نرم تاکید کرد و افزود: امروز دشمنان نسل جوان را هدف قرار داده‌اند و تنها راه مقابله با آن و جلوگیری از آسیب به نسب جوان، آگاهی بخشی است."
culture,"در سیاست خارجی عصر قاجار به دوره‌هایی برمی‌خوریم که متفاوت از جریان عمومی حاکم بر این عصر است. در جریان عمومی شاهدیم که منافع و حاکمیت ملی در کشاکش منافع قدرت‌های بزرگ آن زمان یعنی روس و بریتانیا به دست فراموشی سپرده شده و وابستگی تمام شئون و امور مملکت به دو بازیگر یاد شده رویه مسلط بود.
یکی از وجوه مهم تفاوت دوران صدارت امیرکبیر، تحول قابل‌توجه در بخش نظامی ایران در جهت تامین امنیت ملی و ارتقای قدرت کشور و در نتیجه کاهش وابستگی و افزایش استقلال عمل بود. برای نمونه، امیر نظام ۱۵ کارخانه تولید تجهیزات نظامی تاسیس کرد
بارزترین برش تاریخی این روزگار را که متفاوت از روند اصلی بود، می‌توان عصر صدارت «میرزا تقی خان فراهانی» (زاده ۱۱۸۶ خورشیدی در اراک و درگذشته ۲۰ دی ۱۲۳۰ در کاشان) دانست. روی کار آمدن امیرکبیر و صدارتش از مهرماه ۱۲۲۷ تا میانه پاییز ۱۲۳۰ باعث اتخاذ سیاست خارجی متفاوت نسبت به دوره‌های قبل و بعد شد. در عصر صدارت او تسلیمِ کم‌وبیش مطلق و چشمگیری که در گذشته برابر فشارهای دولت‌های خارجی و به ویژه کشورهای اروپایی وجود داشت، دیده نمی‌شود. همچنین در دوره او برای گسترش روابط خارجی با کشورهایی مانند اتریش و آمریکا به عنوان نیروی سوم روابط خارجی، تلاش‌هایی صورت گرفت که البته با کارشکنی دولت‌های روسیه و بریتانیا همراه شد.
در طول تاریخ روابط و سیاست خارجی ایران در عهد قاجار که معمولا به عنوان عصر وابستگی و مماشات برابر قدرت‌های بیگانه تلقی می‌شود، دوره‌هایی اندکی به علت تفاوت با این وضعیت عام اهمیت ویژه‌ای داشته‌اند مانند برهه ولیعهدی «عباس میرزا» یا صدارت «قائم مقام فراهانی». مقطع صدارت میرزا تقی‌خان فراهانی سرآمد این دوره‌ها است؛ در این دوره تلاش‌های جدی در راه استقلال ملی در ابعاد مختلف صورت گرفت اما مهم‌ترین سوالی که پیش می‌آید این تغییر در سیاست خارجی ایران و تلاش برای استقلال‌جویی چگونه انجام شد؟
«حمیرا مشیرزاده» دانشیار گروه روابط بین‌الملل دانشگاه تهران و «سجاد کریمیان» دانشجوی کارشناسی ارشد روابط بین‌الملل در مقاله‌ای با عنوان «باورهای امیرکبیر و سیاست خارجی استقلال‌جویانه او» [۱] تلاش کرده‌اند تا به این پرسش پاسخ دهند. در ادامه بخشی از این پژوهش آمده است:
شاخص‌هایی از یک سیاست خارجی استقلال‌جویانه
سیاست خارجی عصر قاجار همچنان که اشاره شد عموما با صفاتی همچون وابستگی، ضعف و خودباختگی معرفی می‌شود که تجلی آن را می‌توان در رویه‌ها، معاهدات بین‌المللی و نفوذ کم‌سابقه دولت‌های بیگانه در امور کشور دید. به عنوان نمادهایی از این عصر می‌توان به انعقاد عهدنامه‌های همچون گلستان، ترکمنچای و آخال اشاره کرد.
یکی از وجوه مهم تفاوت دوران صدارت امیرکبیر، تحول قابل‌توجه در بخش نظامی ایران در جهت تامین امنیت ملی و ارتقای قدرت کشور و در نتیجه کاهش وابستگی و افزایش استقلال عمل بود. برای نمونه امیر نظام ۱۵ کارخانه تولید تجهیزات نظامی تاسیس کرد.
یکی دیگر از شاخص‌های سیاست استقلال‌جویانه امیرکبیر، تاسیس یک نهاد اطلاعاتی به شکل یک نیروی «خفیه نویس» (ماموران اطلاعاتی و ضداطلاعاتی) بود. او از نفوذ گسترده جواسیس انگلستان در ساختار اداری و نظامی ایران آگاه بود و با تاسیس این نیرو و افشای عوامل جاسوسی کشورهای دیگر، باعث کاهش نفوذ آنها و افزایل نفوذ نیروهای خود در دستگاه‌های اجرایی و اداری و همچنین سفارتخانه‌ها شد. این اقدام امیرکبیر، عاملی مهم و اساسی برای کنترل امور و حفظ استقلال کشور شناخته می‌شود.
سیاست اقتصادی امیرکبیر بر ایجاد صنعت و کشاورزی نوین و توسعه بازرگانی داخلی و خارجی استوار بود. از موارد اجرا شده این سیاست می‌توان به خرید کارخانه‌هایی از خارج، حمایت از محصولات داخلی و حمایت از فعالان معدن ایران برای کارخانه‌ها اشاره کرد
سیاست اقتصادی امیرکبیر بر ایجاد صنعت و کشاورزی نوین و توسعه بازرگانی داخلی و خارجی استوار بود. از موارد اجرا شده این سیاست می‌توان به خرید کارخانه‌هایی از خارج، حمایت از محصولات داخلی (داستان مشهور سماورسازی امیرکبیر) و حمایت از فعالان معدن ایران برای کارخانه‌ها اشاره کرد. اما مهم‌ترین اقدام امیرکبیر برای اقتصاد ایران، سیاست کلی او برای کنار گذاشتن اصل کاملة الوداد (تبعیض بین اتباع داخلی و خارجی) در تجارت خارجی ایران بود.
به نظر می‌رسد در کل سیاست امیرکبیر به معنای اتخاذ راهبردهایی برای به کنترل درآوردن حوزه‌های مختلف (مانند ارتش، اقتصاد، سیاست خارجی) و پیشبرد منظم و دقیق آنها تحت نظارت شدید خود امیرکبیر با هدف کسب استقلال بود اما ریشه‌ها و زمینه‌های این سیاست استقلال‌جویانه را باید در کجا جست؟
نگاه امیر به عرصه سیاست
پس از بررسی ۴۵۴ نامه به جا مانده از امیرکبیر، نتایجی که به دست آمده عبارتند از: ۲۱ مضمون (۸۸ درصد) ناظر بر بدبینی به عرصه زندگی سیاسی و سه مضمون (۱۲ درصد) نیز ناظر بر خوشبینی به عرصه زندگی سیاسی تشخیص داده و مشخص شده در نظام باور امیرنظام، بدبینی به عرصه سیاسی وجه مهمی دارد. او عرصه سیاسی را عرصه رقابت، تنازع و درگیری می‌داند و در نتیجه، به طرف مقابل (دیگری) در عرصه سیاسی نیز بدبین است.
بررسی دیگر در مورد دورنماهای تحقق نهایی ارزش‌ها و آرمان‌های بنیادین سیاسی است. آیا امیرکبیر در این مورد خوشبین بوده یا بدبین؟ بر اساس نظریه رمزگان عملیاتی، پاسخ به این پرسش از طریق مراجعه به پاسخ‌های پرسش اول فراهم می‌شود.
برای پاسخ به این پرسش باید به این توجه کرد که آیا فرد مورد مطالعه، جهان سیاست را جهانی همساز می‌بیند یا متعارض. با توجه به اینکه امیرکبیر جهان را ناهمساز می‌بیند، طبیعتا به تحقق نهایی ارزش‌ها خوشبین نیست. از ۲۱ مضمون ناظر بر بدبینی سیاسی، ۱۰ مضمون در طبقه زیاد (۴۸ درصد)، ۶ مضمون در طبقه متوسط (۲۸ درصد) و ۵ مضمون در طبقه کم (۲۴درصد) قرار گرفته است.
میرزا تقی خان، مساله پیش‌بینی آینده و دوگانه همکاری‌جویی-تعارض‌طلبی
فرد مورد مطالعه هر اندازه امور را تحت کنترل خود بداند، آینده سیاسی را بیشتر قابل پیش‌بینی می‌داند. پس از بررسی ۳۵۰ نامه امیرکبیر، ۳۶ مضمون (۶۹ درصد) در طبقه «کنترل خود بر امور» وجود دارد و از مضامین ناظر بر «کنترل دیگری» نیز ۱۶ مورد (۳۱ درصد) یافت شده است.
به نظر می‌رسد این نتیجه نشانگر باور میرزا تقی خان فراهانی به قابل پیش‌بینی بودن آینده سیاسی است؛ این نتیجه نشان می‌دهد او به کارهای خود بیشتر اطمینان دارد و ابعاد مثبت را درباره خود بیان می‌کند و تقریبا همیشه امور منفی را به دیگران نسبت می‌دهد.
امیرکبیر با باور به اتخاذ راهبردهای همکاری‌جویانه، معتقد به حد متوسطی از همکاری بود. او در موقعیت‌های تهدیدآمیز به کاهش تنش گرایش داشت و رفتارهای منعطفی از خود نشان می‌داد و در عین حال، تمایل زیادی به استفاده از ابزارهایی مانند تهدید و مخالفت داشت
بهترین رویکرد برای انتخاب اهداف عمل سیاسی چیست؟ برای پاسخ به این پرسش باید به این نکته دست یافت که به نظر فرد بهترین راه پیشبرد امور، راهبرد و رفتارهای تعارض‌آمیز است یا همکاری‌جویانه؟ پس از بررسی ۴۵۴ نامه موجود از نامه‌های امیرکبیر، نتایج زیر به دست آمده است: ۱۱ مضمون (۲۴ درصد) در طبقه راهبرد و رفتارهای تعارض‌آمیز قرار گرفته و ۳۴ مضمون (۷۶ درصد) در طبقه راهبرد و رفتارهای همکاری‌جویانه. پس در مجموع می‌شود نتیجه گرفت، او رفتارهای همکاری‌جویانه را در پیشبرد امور به طور کامل بر رفتارهای تعارض‌آمیز ترجیح می‌دهد.
رفتار امیر در موقعیت‌های تهدیدآمیز چگونه بود؟
در کل می‌توان گفت امیرکبیر نگاه بدبینانه‌ای به رقبا و عرصه سیاسی دارد؛ برخی از موارد بدبینی امیرکبیر را می‌شود در سطح داخلی و ناظر بر کنشگران سیاسی داخلی دید. جنبه دیگر آن، ناظر بر کنشگران دولتی همچون عثمانی و روسیه و در مرحله بعدی بریتانیا است و نهایتا آخرین جنبه این نگاه، بدبینی ناظر بر کل عرصه سیاسی، اعم از ساختار و کارگزار است. او به تحقق نهایی آرمان‌ها و ارزش‌های سیاسی بدبین است. امیرکبیر باور به کنترل بر امور دارد و بر همین اساس، آینده سیاسی را قابل پیش‌بینی می‌داند.
اینکه امیرکبیر به آینده بدبین است، ناشی از بدبینی او به عرصه سیاسی و «دیگری» در این عرصه است؛ در حالی که ویژگی‌های بد دیگری می‌تواند باعث بروز مشکل در تحقق نهایی آرمان‌های سیاسی شود. همین باور او باعث می‌شود که نقل اصلی و مهم را در شکل دادن به تاریخ و تسلط بر امور در اختیار خود ببیند و نقل چندانی برای بخت و اقبال در تحولات تاریخی قائل نشود.
امیرکبیر با باور به اتخاذ راهبردهای همکاری‌جویانه معتقد به حد متوسطی از همکاری بود. او در موقعیت‌های تهدیدآمیز به کاهش تنش گرایش داشت و رفتارهای منعطفی از خود نشان می‌داد و در عین حال، تمایل زیادی به استفاده از ابزارهایی مانند تهدید و مخالفت داشت.
تفاوت اساسی امیرکبیر با چهره‌هایی مانند ناصرالدین شاه و محمدشاه
سیاست خارجی امیرکبیر به عنوان یک سیاست خارجی استقلال‌جویانه از بخش‌های متفاوتی تشکیل شده است. منظور از این نوع سیاست خارجی، اتخاذ راهبردهایی برای کنترل حوزه‌های تصمیم گیری (مانند ارتش، اقتصاد و سیاست خارجی) و پیشبرد منظم و دقیق آنها با هدف کسب استقلال است.
باید توجه داشت که استقلال و کنترل بر مسائل، از ویژگی‌هایی است که هر تصمیم‌گیرنده‌ای در پی آن است. استقلال‌جویی به عنوان یک ویژگی شخصیتی کمابیش درون اکثر افراد وجود دارد اما مساله اینجا است که چگونه در میان همه افرادی که خواهان استقلال هستند، کسی مانند امیرکبیر در پی اجرای یک سیاست کاملا استقلال‌طلبانه است و دیگری این چنین نیست. تجربه شکست‌های پرشمار برخی از سیاستگذاران دوران قاجاریه باعث می‌شد که آنها در مواجهه با قدرت‌های بزرگ، به جای پیگیری منافع متعارض ملی، به دنبال منافع فردی هماهنگ با این قدرت‌ها باشند.
مهمترین باور فلسفی امیرکبیر اعتقاد به کنشگری خود، به مثابه توانایی کنترل و تسلط بر تحولات تاریخی است. او چون باور به کنشگری خود دارد، از حالت ضعف برآمده از شکست‌های پی در پی دولت در برخورد با دولت‌های بزرگ که نتیجه جایگاه نازل کشور در سیاست جهانی است، دور می‌ماند
مهمترین باور فلسفی امیرکبیر اعتقاد به کنشگری خود، به مثابه توانایی کنترل و تسلط بر تحولات تاریخی است. او چون باور به کنشگری خود دارد، از حالت ضعف برآمده از شکست‌های پی در پی دولت در برخورد با دولت‌های بزرگ که نتیجه جایگاه نازل کشور در سیاست جهانی است، دور می‌ماند.
تفاوت اساسی امیرکبیر با اشخاصی مانند ناصرالدین شاه و محمدشاه، باور عمیق به کنشگری خود و تسلط بر امور است. این باور، یکی از مهمترین عوامل و بنیان‌های سیاست استقلال‌جویانه او است. نتیجه مستقیم باور به کنشگری خود در عرصه‌های مختلف، به کنترل درآوردن و ارتقاء حوزه‌های گفته شده است.
مجموع این نمودها را می‌شود در دو دسته مثبت و منفی دید. در دسته مثبت، او با اعتقاد به این باور دست به اصلاحات گسترده در زمینه‌های مختلف با هدف به کنترل درآوردن آنها می‌زند و در دسته منفی، با اعتقاد به کنشگری خود به مخالفت با خواسته‌های دولت‌های بزرگ و اتخاذ سیاست موازنه منفی روی می‌آورد.
این باور به کنشگری خود، به معنای خود را فعال‌ مایشاء دانستن نیست. او زندگی سیاسی را عرصه تضاد منافع می‌داند و منافع مورد توجه او به طور خاص منافع کلان ملی است. باور به کنشگری خود در کنار بدبینی به عرصه زندگی سیاسی باعث می‌شود امیرکبیر بر خلاف دیگر سیاست‌مداران قاجاریه عمل کند.
مَخلص کلام درباره امیرنظام
مشخص شده که استقلال‌جویی امیرکبیر به معنای کنترل در همه شئون و امور مملکت چه در عرصه داخلی و چه در عرصه خارجی است (افزایش خودمختاری و تحدید نفوذ خارجی). در بخش باورهای فلسفی مهمترین باورها حاکی از اعتقاد امیرکبیر به کنشگری خود، تسلط و کنترل بر تحولات تاریخی و همچنین دید بدبینانه به عرصه زندگی سیاسی است.
در بخش باورهای ابزاری اعتقاد به همکاری و رویکرد کاهش تنش در هنگام تهدید وجودی و همچنین اعتقاد به استفاده از ابزار مخالفت از نتایج این بخش است. باورهای فلسفی امیرکبیر ریشه بسیاری از اقدامات او از جمله به کنترل درآوردن حوزه‌های مانند اقتصاد، نظامی و سیاست خارجی است.
اعتقاد او به کنشگری خود اجازه نمی‌دهد که او تصمیم‌گیری در این عرصه‌ها را با دیگری تقسیم کند. اقدامات او در به کنترل در آوردن این حوزه‌ها بروز و ظهور این باورهای امیرکبیر است. از طرفی دیگر باورهای ابزاری او ضمن نشان دادن این رابطه مستقیم بین باورها و سیاست استقلال‌جویانه حاکی از واقع‌گرایی و عمل‌گرایی عمیق امیرنظام است.
باور به حد متوسطی از همکاری، باور به کاهش تنش در موقعیت‌های تهدیدآمیز و باور به استفاده از ابزار مخالفت همگی به نوعی مقوم اقدامات استقلال‌جویانه امیرکبیر شدند. این اقدامات که تحت عنوان سیاست استقلال‌جویانه امیرکبیر از آنها یاد شد نشانگر رویکرد واقع‌گرایانه و عمل‌گرایانه او بود. باور به کاهش تنش و پیگیری هدفی خاص بدون توجه به فلسفه‌بافی‌ها نیز حاکی از واقع‌گرایی و عمل‌گرایی او است.
پی‌نوشت
[۱] حمیرا مشیرزاده و سجاد کریمیان، «باورهای امیرکبیر و سیاست خارجی استقلال‌جویانه او»، مجله روابط خارجی، سال چهاردهم، شماره۱، ۱۴۰۱"
culture,"به گزارش گروه علم و آموزش ایرنا، همایش سراسری مدیران بنیاد حفظ آثار و نشر ارزش‌های دفاع مقدس با حضور حجت‌الاسلام و المسلمین عبدالحسین خسروپناه دبیر شورای عالی انقلاب فرهنگی روز چهارشنبه ۲۰ دی ماه در محل موزه ملی انقلاب اسلامی و دفاع مقدس برگزار شد.
حجت‌الاسلام و المسلمین عبدالحسین خسروپناه در این مراسم ضمن گرامیداشت یاد و خاطره شهدای انقلاب، شهدای دفاع مقدس، شهدای امنیت، مدافعان سلامت، شهدای کرمان و شهید سردار حاج قاسم سلیمانی اظهار داشت: بنیاد حفظ و نشر ارزش‌های دفاع مقدس توانسته در نمادسازی توفیقات خوبی را به دست آورد.
وی افزود: موزه‌های متعددی در کشور راه‌اندازی شده که مردم با حضور در آنها، می‌توانند بخشی از جهاد دفاع مقدس را مشاهده کنند، خوشبختانه موزه‌های دفاع مقدس در اقصی نقاط کشور با تدبیر و دانش ساخته شده است.
دبیر شورای عالی انقلاب فرهنگی، فرآیند موزه‌سازی و نمادسازی را درعین توجه به تجربه‌نگاری کار ارزشمندی دانست و افزود: آن چیزی که در موزه‌سازی اهمیت دارد نشان دادن ابعاد ماجراست.
وی با اشاره به اینکه، دفاع مقدس از ابعاد مختلفی برخوردار است و نشان دادن این ابعاد کار دشواری است اضافه کرد: به عنوان مثال جوانان و طلاب در جنگ نقش زیادی داشتند و حتی بسیاری از شهدا از میان این عزیزان بودند و نمایش اینها کار دشواری است.
خسروپناه با تأکید بر معارف و علوم دفاع مقدس تاکیدکرد: باید اتفاقات جنگ را تجربه‌نگاری کنیم تا به نظریه‌های علوم انسانی دست یابیم. بخش تجربه‌نگاری خوب پیش رفته و دانشگاه‌هایی نظیر دانشگاه امام حسین(ع)، دانشگاه پدافند ارتش، دانشگاه افسری امام حسین(ع) و برخی از ناشران اقدامات خوبی انجام داده اند اما در تبدیل تجربه به نظریه علمی خلأ داریم که دانشگاه امام حسین(ع)، ارتش و ستاد مشترک ارتش و سپاه کارشناسان خوبی در این زمینه دارند و باید کمک کنیم نظریه‌پردازی در زمینه دفاع مقدس شکل گیرد.
وی همچنین ضمن تأکید بر تدوین تجربه‌های دفاع مقدس به صورت کتب درسی بیان کرد: در این زمینه بنیاد حفظ و نشر ارزش های دفاع مقدس موفقیت خوبی داشته است، اخیرا هم تجربه‌نگاری پزشکی دوران دفاع مقدس منتشر شده که تجربه موفقی است، این منابع باید در دانشگاه‌های مرتبط تدریس شود چراکه شاید نقل خاطرات کلی از جنگ در برخی دانشگاه‌ها مانند دانشگاه‌های علوم پزشکی جذابیت لازم را نداشته باشد، اما خاطرات موضوعی نه تنها جالب است بلکه می‌تواند نگاه خوبی از جنگ را برای دانشجویان پزشکی ترسیم کند.
دبیر شورای عالی انقلاب فرهنگی با بیان اینکه خلأ و نیاز زمانه امروز ترویج و تبیین دفاع مقدس است، به موضوع عرفان در نگاه مراجعی نظیر آیت الله حسن زاده آملی و آیت الله جوادی آملی اشاره و بیان کرد: از نگاه این اساتید سه دسته عرفان در عرفان اسلامی شامل عرفان ادبی، عرفان عملی، عرفان نظری وجود دارد، کسانی که از این عرفان‌ها بهره می‌برند می‌توانند در نهایت به توحید عرفانی انسانی دست پیدا کنند و از همه کثرت‌ها به وحدت دست یابند.
وی، عرفان دفاع مقدس را نوع چهارم عرفان دانست و با تاکید براینکه، عرفان دفاع مقدس در قلّه است افزود: عرفان‌های دیگر در دامنه این قله قرار دارند، سوال مهم این است که عرفان دفاع مقدس چه بود که باعث می‌شد نوجوانان و جوانان از جانشان دست بردارند و در مقابل دشمن بایستند؟
خسروپناه با تأکید بر مکتب حضرت امام خمینی(ره) ادامه داد: مکتب امام راحل (ره) مبتنی بر عرفان بود و خالق عرفان دفاع مقدس نیز امام(ره) بود، این عرفان مبانی، اصول و سلوک منحصر به خود دارد و با سه عرفان ادبی، عملی و نظری متفاوت است، باوجود طولانی بودن گذراندن مراحل عرفانی ادبی، عملی و نظری، عرفان دفاع مقدس در کوتاه مدت حاصل می‌شود و به زیست متفاوت از سایر عرفان‌ها نیاز دارد.
وی با تأکید بر اینکه لازم است درباره مکتب دفاع مقدس کار جدی صورت گیرد، ادامه داد: فردی مانند شهید سلیمانی مکتب دفاع مقدس را می‌شناخت و در زیست جهان عرفان مقدس قرار گرفته بود، عرفان حاج قاسم باعث شد که روز به روز به مقام والایی دست پیدا کند چراکه دفاع مقدس مکتب چهارم عرفان است و از سه عرفان دیگر متفاوت است، چون دیگر از هر چه غیر خداست دست می‌شوید."
culture,"به گزارش خبرنگار فرهنگی ایرنا، پیش از اعلام اسامی فیلم‌های جشنواره چهل و دوم و برحسب گمانه‌زنی، ترکیب فیلم‌های امسال جشنواره پر بود از فیلم‌های مرتبط با دفاع مقدس و ژانر جنگی. ژانری که چند سالی است نقش پررنگی در فیلم‌های جشنواره دارد؛ اما پس از اعلام نام فیلم‌ها به نظر می‌رسد که داستان تک خطی اغلب آنها نشان از ژانرها و ترکیب‌های متنوع‌شان دارد.
به جز دست ناپیدا به کارگردانی انسیه شاه حسینی نام هیچ فیلمساز زن دیگری در میان فیلمسازان به چشم نمی‌خورد
با نرسیدن فیلم‌های مومن، قهرمان جندی شاپور و قرارگاه سری به جشنواره، بخشی از فیلم‌هایی که انتظار می‌رفت در ژانر دفاع مقدس و سینمای جنگ باشند، حذف شده و فیلم‌هایی با ژانرهای اجتماعی و تاریخ معاصر در میان اسامی فیلم های اعلام شده جای گرفتند. از این رو می‌توان گفت ژانر جنگ و سینمای دفاع مقدس نه اغلب فیلم‌ها، بلکه بخشی از ۲۲ فیلم سودای سیمرغ را به خود اختصاص داده اند.
نکته حائز اهمیت در میان فیلم‌های رسیده به جشنواره امسال نیز حضور کمرنگ کارگردانان زن در این ماراتن است. به جز دست ناپیدا به کارگردانی انسیه شاه حسینی نام هیچ فیلمساز زن دیگری در میان فیلمسازان به چشم نمی‌خورد. این در مقایسه با دو سال گذشته که در هرسال حداقل دو کارگردان زن در جشنواره حضور داشتند، کاهش پیدا کرده و سهم حضور زنان را به تنها یک فیلم از میان ۲۲ فیلم رسانده است.
احمد به کارگردانی امیرعباس ربیعی
سه پرتره از شهدا و ۳ فیلم دیگر از سینمای دفاع مقدس
از میان ۲۲ فیلم اعلام شده تنها ۶ فیلم به طور مشخص به سینمای جنگ اختصاص دارند. احمد، آسمان غرب و مجنون سه پرتره از شهیدان احمد کاظمی، شهید شیرودی و شهید مهدی زین الدین را روایت می‌کنند و قلب رقه و میرو نیز در ادامه همین ژانر قرار می‌گیرند.
قلب رقه ساخته خیرالله تقیانی پور است که پیش از این نجلا و تونل را نیز در همین ژانر کارگردانی کرده. تقیانی پور درباره این فیلم به خبرنگار سینمایی ایرنا گفته بود: موضوع این فیلم درباره محور مقاومت و رویدادهای منحصر به فردی است که در این عرصه اتفاق می افتد و همانطور که از نامش پیداست، بر اتفاقات چند سال اخیر سوریه متمرکز شده است.
میرو به کارگردانی حسین ریگی، دیگر فیلم این ژانر نیز به داستان یک نوجوان بسیجی می‌پردازد که تحت تاثیر سردار شهید حاج قاسم میرحسینی در جبهه حضور پیدا می‌کند. دیگر فیلم این لیست ساخته تنها کارگردان زن امسال یعنی انسیه شاه حسینی است. دست ناپیدا که دو سالی است قرار است در جشنواره حضور داشته باشد امسال به این ماراتن رسید و قصه زنان پشت جبهه زمان جنگ را روایت می‌کند.
پژمان بازغی در فیلم بهشت تبهکاران
۲ +۲ فیلم تاریخ معاصر را روایت می‌کنند
پس از خائن کشی در جشنواره چهلم که به طور مشخص به بخشی از تاریخ معاصر ایران می‌پرداخت، فیلم دیگری در جشنواره چهل و یکم دغدغه تاریخ معاصر ایران را نداشت؛ تا امسال که دو فیلم به صورت مشخص و یک فیلم با گمانه زنی درباره تاریخ معاصر ایران خواهد بود.
صبح اعدام به کارگردانی بهروز افخمی بحث برانگیزترین فیلم این لیست است که قرار است ماجرای اعدام طیب و اسماعیل رضایی را پس از قیام ۱۵ خرداد سال ۴۲ روایت کند. داستان این فیلم در فاصله زمانی ۵ تا ۶:۳۰ صبح این روز روایت می‌شود.
بهشت تبهکاران نیز از آن فیلم‌هایی است که سال قبل نیز سودای حضور در جشنواره فیلم فجر را داشته. فیلم در سال ۱۳۲۹ می‌گذرد؛ جایی که احمد دهقان نماینده مجلس و روزنامه نگار توسط حسن جعفری کارمند شرکت نقت به قتل می‌رسد. مسعود جعفری جوزانی کارگردان این فیلم است و این نهمین فیلم او پس از اثار ماندگاری چون در چشم باد، شیر سنگی، جاده های سرد و.. است. امیرحسین آرمان، پژمان بازغی، لادن مستوفی،هومن برق نورد و حسام منظور ترکیب بازیگران این فیلم را تشکیل می‌دهند.
محمدرضا ورزی که نام خود را با آثاری چون معمای شاه، سال های مشروطه و تبریز در مه به عنوان کارگردانی با سابقه درباره تاریخ معاصر ایران در ذهن مخاطبان ثبت کرده، امسال و در میان فیلم‌های اعلام شده، معجزه پروین را راهی جشنواره فیلم فجر کرده است. معجزه پروین به تهیه کنندگی محمدرضا شریفی نیا و با بازی خود او روایتی از زندگی پروین اعتصامی، شاعر ایرانی از دوران جوانی است.
مهران مدیری در فیلم تابستان همان سال
از فرزندآوری و مهاجرت تا قصه یک رمال در ۸ فیلم جشنواره
بهروز شعیبی که دو سال گذشته با بدون قرار قبلی در جشنواره حضور داشت امسال با فیلم دیگری در همان ژانر به جشنواره بازگشته. آغوش باز قصه سه زوج را روایت می‌کند که سه قصه عاشقانه از آن ها داستان فیلم را پیش می‌برد. حامد کمیلی، محسن کیایی، در کنار گلاره عباسی و مهدی هاشمی ترکیب نسبتا نوی از بازیگران است که پیش تر در فیلم های شعیبی دیده نشده بود.
با آنکه هنوز کمدی یا اجتماعی بودن شه‌سوار مشخص نشده اما از فیلم قبلی حسین نمازی یعنی شادروان میتوان حدس زد که شه‌سوار نیز ترکیبی از همین دو ژانر خواهد بود. در شه‌سوار نیز با درگذشت پدر یک خانواده یک مراسم عروسی چندین با به هم خورده و از سر گرفته می‌شود. داستان این فیلم قرار است در سه شبانه روز و یک مراسم عروسی روایت شود. مهرداد صدیقیان و الناز حبیبی تا اینجا دوبازیگر معرفی شده این پروژه هستند.
کاوه سجادی حسینی دو سال پیش فیلم نبودنت را برای جشواره فیلم فجر آماده می‌کرد و به گفته برخی رسانه ها از سال ۹۶ قصد ساخت این فیلم را داشته که در نهایت امسال برای حضور در جشنواره آماده شده. نبودنت درامی اجتماعی است و قصه ای عاشقانه و زنانه با تم مهاجرت دارد. سجادی در یک گفت‌وگو اشاره کرده بود قصد دارد به مهاجرت‌های بی جا که باعث فروپاشی خانواده ها می‌شود بپردازد.
در خلاصه این فیلم آمده است: مرضیه چندسال است به انتظار همسر خود است ولی همسرش توان بازگشت به خانه را ندارد. سحر دولت‌شاهی، امیر آقایی، آزاده صمدی سه بازیگر اصلی این فیلم هستند.
همچون در یک آینه نام پیشین سومین فیلم محمود کلاری فیلمبردار در قامت کارگردان است. این فیلم با نام فعلی تابستان همان سال درباره زمال آیینه بینی است که مهران مدیری نقش آن را ایفا می‌کند. داستان فیلم به پسر بچه هفت ساله ای میپردازد که پیش رمالی میرود تا دزد طلاهای عمه اش را از آینه شناسایی کند.غافل از آنکه چیزهایی میگوید که خانواده را با چالش های زیادی رو به رو می‌کند.
علی شادمان، فریبا نادری، سمیرا حسن پور، صابر ابر، پژمان بازغی و.. دیگر بازیگران این فیلم در کار مهران مدیری هستند. غیبت مهران مدیری در جشنواره فیلم فجر امسال از نکاتی بود که توجه رسانه‌ها را به خود جلب کرد چراکه علیرغم گمانه زنی ها جدیدترین ساخته او یعنی ساعت ۶ صبح در میان فیلم های راه یافته به جشنواره امسال حضور ندارد.
بنیاد سینمایی روایت فتح امسال با یک فیلم اجتماعی با رگه های طنز در جشنواره حاضر است. دو روز دیرتر به کارگردانی اصغر نعیمی داستان زوجی را روایت می‌کند که سودای مهاجرت دارند و علیرغم توصیه های پدر و مادر خود از فرزندآوری خودداری می‌کنند. این زوج جوان که برای مهاجرت به پول نیاز دارند با مشکلاتی مواجه می‌شوند که در نهایت تصمیم آن ها را به بچه دار شدن می‌رساند. پردیس احمدیه و سینا مهراد به عنوان بازیگران اصلی در این فیلم ایفای نقش می‌کنند.
دروغ‌های زیبا دیگر فیلم این ژانر، درامی اجتماعی محصول مشترک ایران و بنگلاردش است. مرتضی آتش زمزم که پیش از این چند فیلم دیگر را در کشور بنگلاردش ساخته بود در جدیدترین ساخته خود داستان زوجی بنگلاردشی را روایت می‌کند که برای زندگی به سختی تلاش می‌کنند. این فیلم با بازی جایا احسن و شمون فاروغ از هنرپیشه‌های بنگلاردشی جلوی دوربین رفته و دهمین فیلم بلند آتش زمزم محسوب می‌شود.
هشتمین فیلم اجتماعی جشنواره امسال، نپتون است. فیلمی به کارگردانی محمدابراهیم غفاریان با موضوعی اجتماعی و درگیری های یک خانواده. افسانه و همسرش به دلیل مشلغه کاری از فرزند خود غافل می‌شوند و فرزند آنها دچار مشکلاتی می‌شود. آرمین رحیمیان، بهدخت ولیان، مسعود کرامتی و بهناز جعفری بخشی از بازیگران این فیلم هستند.
صبحانه با زرافه ها به کارگردانی سروش صحت
کمدی، کودک و تاریخ اسلام هر کدام در یک فیلم
حضور فیلم های کمدی در جشنواره فیلم فجر همیشه مورد بحث و بررسی بوده است. عده ای با حضور یک فیلم کمدی در رویدادی که قرار است فیلم‌های سال آینده سینمای ایران را به عنوان فیلم‌هایی جریان ساز مشخص نماید، مخالف اند و حضور این فیلم‌ها را طی سال و برای گیشه مناسب می‌دانند. عده دیگری نیز این فیلم‌ها را بخش متفاوت جشنواره می‌دانند و حتی آن را ضروری تلقی می‌کنند.
کمدی جدید سروش صحت به نام صبحانه با زرافه ها تنها کمدی حاضر در این دوره از جشنواره است که پژمان جمشیدی، هوتن شکیبا و هادی حجازی فر تا به اینجا بازیگران معرفی شده حاضر در این فیلم هستند.
داریوش یاری که با فیلم کربلا جغرافیای یک تاریخ نشان داد درباره تاریخ اسلام روایات متفاوتی برای عرضه دارد، امسال با فیلم شور عاشقی خود را به جشنواره رسانده است. شورعاشقی روایت مستقیمی از کربلا پس از واقعه عاشوراست و به گفته یاری ماجرای زنی را روایت می‌کند که قرار است صدای کاروان امام حسین(ع) پس از واقعه کربلا باشد.
نوروز به کارگردانی سهیل موفق فیلمی با فرم و ساختاری متفاوت درباره نوروز، آیین و رسوم، افسانه‌ها و اساطیر نوروزی است. علی نصیریان و شبنم مقدمی بازیگران مطرحی هستند که در این فیلم سینمایی حضور دارند. سهیل موفق پیشتر فیلم‌های پاستاریونی و شکلاتی را در کارنامه خود داشته است.
پرویزخان به کارگردانی علی‌ ثقفی درباره زندگی پرویز دهداری از مربیان فوتبال ایران است. این فیلم به داستان بازیکنان تیم ملی می‌پردازد که زیر نظر پرویز دهداری از تیم ملی استعفا می‌دهند."
culture,"به گزارش ایرنا، جشنواره کاریکاتور «شکست ترمیم‌ناپذیر» که با محوریت سخنان رهبر معظم انقلاب اسلامی در مورد عملیات بزرگ «طوفان‌ الاقصی» در آبان‌ماه امسال توسط باشگاه طنز انقلاب اسلامی برگزار شده بود، نمایشگاهی از آثار برگزیدگان راه‌یافته به مرحله نهایی خود را در چهاردهمین جشنواره عمار برپا خواهد کرد.
نمایشگاه کارتون و کاریکاتور «شکست ترمیم‌ناپذیر» از ۲۱ دی‌ماه آغاز می‌شود و تا ۲۹ دی‌ماه ۱۴۰۲ ادامه خواهد داشت.
علاقه‌مندان می‌توانند با حضور در سینما فلسطین به تماشای آثار این نمایشگاه بپردازند.
برگزیدگان مرحله اول جشنواره «شکست ترمیم‌ناپذیر» با داوری و انتخاب مازیار بیژنی و محمدعلی رجبی انتخاب شده و به مرحله نهایی راه یافته بودند.
در پایان، برگزیدگان نهایی در بیست‌ونهمین «محفل طنز نطنز» معرفی و تجلیل خواهند شد."
culture,"به گزارش ایرنا، اسماعیل حصاری از اعضای قدیمی شورای کتاب کودک بود که در دهه ۸۰ در گروه‌های تخصصی رمان تالیف و ترجمه فعالیت می‌کرد.
او به واسطه تحصیل در رشته مهندسی مکانیک در دانشگاه صنعتی شریف، فعالانه در تهیه جلدهای ۱۵، ۱۶ و ۱۷ فرهنگنامه کودکان و نوجوانان «گروه فیزیک» همکاری داشت.
شورای کتاب کودک با عرض تسلیت به خانواده آن بزرگوار و خانواده شورای کتاب کودک، از درگاه خداوند بزرگ، خواستار رحمت برای آن زنده یاد و صبر برای بازماندگان است."
culture,"به گزارش خبرنگار ایرنا، سردار غلامرضا سلیمانی روز پنجشنبه در حاشیه جلسه توجیهی مسوولان بسیج دانش آموزی استان های مرکزی کشور در خصوص اردوهای پیشرفت و امید در جمع خبرنگاران در کاشان افزود:یکی از فناوری های موفقی که در سال گذشته توسط بسیج دانش آموزی با همکاری نیروی هوا و فضا ، نیروی دریایی و نیروی زمینی سپاه پاسداران انقلاب اسلامی فعال شد،اردوهای پیشرفت و امید است و سازمان بسیج دانش آموزی عمده ترین فعالیتش تمرکز بر برنامه ریزی و عملیاتی کردن این اردوها در سراسر کشور است.
وی اظهار کرد:یکی از محورهای اصلی اردوهای پیشرفت و. امید انتقال آخرین موفقیت ها و دستاوردهایی است که دانش آموزان خواهر و برادر رقم زده اند، سال گذشته ۳۰۰ هزار نفر را سازمان بسیج دانش آموزی به این اردو اعزام کرد و دانش آموزان از نزدیک با مظاهر پیشرفت کشور در همه رشته ها و فنون آشنا شدند.
رییس سازمان بسیج مستضعفین کشور بیان کرد: بخش های دفاعی کشور در سپاه پاسداران انقلاب اسلامی بهتر عرضه شد چراکه انگیزه فراوان برای همکاری وجود داشت و دیگر بخش های صنعتی در کشور همکاری کردند ، امسال همکاری ها گسترش یافته و امیدواریم جمعیت بیشتری را پوشش دهیم تا نوجوانان با این دستاوردها آشنا شده و باور «ما می توانیم» در آنها تقویت شود تا بتوانند ایده های خود را با روحیه جدی و عملیاتی دنبال کنند.
سردار سلیمانی گفت:برنامه های فرهنگی و دفاع مقدسی ازجمله شبیه سازی بعضی از عملیات های دفاع مقدس برای دانش آموزان برنامه ریزی شده و در مجموع اردوی کاملی است که در خدمت دانش آموزان قرار گرفته است.
وی افزود:اردوها پیشرفت و امید از روش های جهاد تبیین است چراکه از مراحل پیشرفت کشور بازدید کرده و آنجا که دشمن با تحریف حقایق ناامیدی را بین دانش آموزان ترویج می کند آشنایی دانش آموزان با پیشرفت های کشور نوعی تبیین است و اردوهای راهیان نور هم از دیگر جلوه های این فناوری بومی است.
Play
% buffered
-05:15
Mute
Settings
PIP
Enter fullscreen
Download
وی اظهار کرد: بسیج دانش آموزی تشکلی گسترده در خدمت دانش آموزان و اولیای آنهاست و همه برنامه ها و زحمات مسوولان این نهاد برای ارائه خدمات فرهنگی،اردویی،زیارتی و سیاحتی به دانش آموزان است.
سردار مجتبی باستان رئیس سازمان بسیج دانش‌آموزی هم به خبرنگاران گفت:اردو های راهیان نور و پیشرفت و امید ۲ برنامه کلیدی این سازمان است،بسیج دانش آموزی با کمک نهاد های مختلف و سپاه پاسداران انقلاب اسلامی و بسیج مستضعفین تاکنون ۱۶۰هزار دانش آموز را به مناطق عملیاتی دوران دفاع مقدس اعزام کرده است و تا پایان سال به ۳۰۰ هزار دانش آموز خواهد رسید.
وی اظهار کرد:در اردوهای پیشرفت و امید تا کنون چهار هزارو ۲۵۰ نفر دانش آموز از نقاط مختلف کشور از مظاهر پیشرفت کشور در حوزه ای دفاعی،صنعتی و غیره بازدید کردند و اردوهای پیشرفت و امید در سطح شهرستان ها تاکنون پذیرای 300 هزارد انش آموز بوده و پیش بینی می کنیم تا پایان سال ۵۰۰ هزار نفر از این اردوها بازدید کنند.
کاشان با جمعیت افزون بر ۳۶۴ هزار نفر، پرجمعیت‌ترین شهر اصفهان پس از مرکز این استان و بیست و هشتمین شهر پرجمعیت ایران محسوب می‌شود."
culture,"فاطمه نانی زاد به مناسبت برگزاری بیستمین همایش ادبی سوختگان وصل با عنوان «... و این ستاره دنباله دار» به خبرنگار فرهنگی ایرنا گفت: سلسله همایش‌های ادبی سوختگان وصل از سال ۱۳۸۰ توسط دفتر ادبیات و هنر نهاد نمایندگی مقام معظم رهبری در دانشگاه تهران آغاز شد که بر محور ادبیات دفاع مقدس و ادبیات پایداری متمرکز بود و بنا داشت به موضوعات بکر و کمتر دیده شده در این زمینه بپردازد. لذا در نخستین گام جانبازان شیمیایی را محور همایش قرار داد و با عنوان «سوختگان وصل» برگزار در بخش شعر آغاز به کار کرد.
وی افزود: دبیرخانه همایش ادبی سوختگان وصل هر سال یک موضوع از ادبیات دفاع مقدس و پایداری را انتخاب کرده و بعد از انتشار فراخوان، آثار رسیده را داوری و بهترین آثار، برگزیده و معرفی نمود که شایان ذکر است مجموع آثار برگزیده هر همایش در قالب یک کتاب(شعر و داستان) منتشر شده است.
این شاعر ادامه داد: در سال ۸۱ این همایش به نکوداشت شهدای تفحص با عنوان «قاصدک های سوخته» اختصاص یافت و شامل شعر و داستان، عکس و خاطره بود. سال ۸۳ نیز با عنوان «فصل صبوری» به بزرگداشت حجت الاسلام سیدعلی اکبر ابوترابی و آزادگان پرداخت. همایش چهارم که در سال ۸۴ به نکوداشت مفقودین با عنوان «پشت پلک آسمان» برگزار شد.
وی از نکوداشت همسران جانبازان در همایش سال پنجم سخن گفت که با عنوان «اگر غم لشکر انگیزد...» نام‌گذاری گردید و افزود: همایش ششمین سال از سوختگان وصل با عنوان «شلمچه» در سال ۸۷ برای نکوداشت شهدای شلمچه اختصاص یافت و سال های بعد نیز به نکوداشت شهید سیدحسین علم الهدی با عنوان «هویزه» و نکوداشت شهیدان محمدابراهیم همت، مهدی و حمید باکری و شهدای جزیره مجنون با عنوان «مجنون» برگزار شد.
نانی زاد افزود: سال نهم برای پاسداشت مقام جانبازان شهید، این همایش با عنوان «سیر و سلوک آسمان» کار خود را دنبال کرد. همایش سوختگان وصل، سال ۹۱ دهمین همایش را برای نکوداشت شهدای علمی همچون مصطفی احمدی روشن، مجید شهریاری، مسعود علیمحمدی، داریوش رضایی‌نژاد و حسن طهرانی مقدم با عنوان «راز منور» برگزار کرد.
فاطمه نانی زاد؛ شاعر و مدیر اجرایی سلسله همایش های ادبی سوختگان وصل
وی اضافه کرد: سال یازدهم این همایش با عنوان «آب و آینه» به بزرگداشت مقام مادران شهدا اختصاص یافت، سال دوازدهم به نکوداشت پدران شهدا با عنوان در «مقام صبر»، سال سیزدهم به بهانه مقاومت و حماسه آفرینی شهر دزفول با عنوان «الف دزفول» و سال چهاردهم به نکوداشت شهدای مدافع حرم با عنوان «در مدار ماه» به عرصه ادبیات مقاومت و پایداری آمد.
این پژوهشگر ادبی افزود: «کبوتران حرم» عنوان همایش پانزدهم به نکوداشت شهدای زیارت اربعین در حله اختصاص پیدا کرد.«سلام سردار» عنوان همایشی بود که در تجلیل از سردار حاج قاسم سلیمانی در سال ۹۶ برگزار شد و بسیار مورد استقبال قرار گرفت. این همایش دو سال قبل از شهادت حاج قاسم به شکلی بی نظیر برگزار شد؛ به گونه ای که نیم ساعت قبل از آغاز مراسم سالن ۸۰۰ نفری دانشگاه پر از جمعیت بود و ما به عنوان برگزار کننده نمی‌توانستیم وارد سالن شویم. در واقع پیش‌بینی این استقبال دشوار بود چرا که حاج قاسم محبوب دل ها، خیلی پیش از شهادتش بود.
نانی زاد اضافه کرد: در هفدهمین همایش با عنوان «حماسه یمن» به تجلیل از مقاومت و حماسه آفرینی مردم مظلوم یمن پرداختیم، دوره هجدهم را با تجلیل از مجاهد نستوه جبهه مقاومت اسلامی سید حسن نصرالله با عنوان «جاء نصرالله...» و در سال ۹۹ با توجه به این که رهبر انقلاب فرمود حاج قاسم یک مکتب بود، همایش نوزدهم را با عنوان «مکتب حاج قاسم» برگزار کردیم. البته اختتامیه همایش های هجدهم و نوزدهم به دلیل شیوع ویروس کرونا و تعطیلی دانشگاه‌ها در اردیبهشت ماه ۱۴۰۱ برگزار شد.
وی افزود: امسال بیستمین همایش سوختگان وصل با عنوان «... و این ستاره دنباله دار» به بازخوانی ۱۹ دوره قبل در حال برگزاری ست. بر همین اساس آیین افتتاحیه در هفته ادبی سوختگان وصل که دوم تا ششم دیماه در تالار افشاری کتابخانه مرکزی دانشگاه تهران برگزار شد.
این شاعر ادامه داد: برگزیدگان و منتخبین ۱۹ دوره را به تفکیک در هر قالب معرفی و به تجلیل شان پرداخت. در اولین عصر این هفته(دوم دیماه) که به بخش داستان تعلق داشت، ۱۰ نویسنده که بیشترین حضور را به عنوان برگزیده در طی این سال ها داشتند، تقدیر شدند که با حضور تعدادی از داستان نویسان مطرح مانند احمد شاکری، گلعلی بابایی، زهره یزدان‌پناه و قدسیه پایینی که داوران بخش داستان بودند، برگزار شد و با توجه به این که مرحوم جهانگیر خسروشاهی چندین دوره داور این همایش ها بود تجلیلی هم از دختر ایشان داشتیم.
این شاعر اضافه کرد: در بخش شعر نیز اشعار برگزیده دوره های پیش را در ۱۵ قالب: غزل، قصیده، نیمایی، سپید، مثنوی، قطعه، غزل پیوسته، غزل مثنوی، مثنوی غزل، مربع ترکیب، مسمط و مخمس، ترانه، چارپاره و رباعی و دوبیتی دسته بندی کرده و مجدد مورد داوری قرار گرفت و برگزیدگان هر قالب مورد تجلیل قرار گرفتند.
دبیر اجرایی همایش ادبی سوختگان وصل از برگزاری اختتامیه این همایش در اول اسفندماه خبر داد و گفت: قرار است در بخش شعر و داستان نفرات اول معرفی شوند.
Play
% buffered
-03:49
Mute
Settings
PIP
Enter fullscreen
Download
وی افزود: بعد از دوره یازدهم که خدمت رهبر انقلاب رسیدیم، گزارش یک دهه سوختگان وصل را ارائه دادیم و ایشان ما را با رهنمودهای روشنگر خود در طی مسیر دلگرم فرمودند و توجه دادند که این کارها خیلی خوب است که انجام شده ولی کم است. ما در «...و این ستارهٔ دنباله‌دار» در پی این بودیم که شاعران و نویسندگان برتر در دو دهه برگزاری سوختگان وصل را گرد هم بیآوریم و ضمن تجدید خاطره بهترین الگوها را در حوزه ادبیات پایداری به نسل جوان معرفی کنیم و یادآور شویم که یک عمر می توان سخن از زلف یار گفت و در بند آن مباشند که مضمون نمانده است.
بیشتر بخوانید
اختتامیه همایش ادبی سوختگان وصل
برگزاری جشنواره بین المللی شعر مقاومت در دمشق
پویش «ملک سلیمان» آغاز شد
رضایی: نكوداشت قاسم سلیمانی نكوداشت مجاهدین فی سبیل الله است
لاریجانی: فداكاری‌های سردار سلیمانی برای حال وآینده كشور جنبه راهبردی دارد
همایش سوختگان وصل فرصتی برای نشر ارزشهای ایثار، مقاومت و شهادت است
دبیرمجمع تشخیص مصلحت نظام: سردارسلیمانی خودش را در گمنامی یافته است
لاریجانی: تاثیرات خدمات سرلشكر سلیمانی برای كشور جنبه راهبردی دارد
مدافعان حرم درمدار ماه قمر بني هاشم حركت مي كنند
نهمين همايش ادبي ""سوختگان وصل سير و سكوك آسمان""
نانی زاد اضافه کرد: تلاش کردیم تا چراغ ادبیات مقاومت و پایداری را در دانشگاه تهران که یکی از مهمترین و برجسته ترین مراکز علمی است روشن نگه داریم و با پرداختن به ادبیات پایداری جان ها را به عشقی همواره و جاوید گره بزنیم و این چراغ را روشن نگه داریم.
این شاعر اضافه کرد: امیدواریم سایر دوستانی که در این سال ها همراه ما بودند در هر سازمان و نهادی که هستند، در روشن نگاه داشتن این چراغ از هیچ تلاشی دریغ نداشته باشند. جالب است توضیح بدهم که شاعران خوب ما در شهرستان ادب مثل علی محمد مودب مدیرعامل موسسه، علی داودی مدیر مرکز محافل شهرستان ادب و مدیر دفتر شعر حوزه هنری و میلاد عرفانپور مدیر دفتر شعر شهرستان ادب و مدیر مرکز آفرینش های ادبی حوزه هنری جزو اولین برگزیدگان ادوار سوختگان وصل هستند که در هفته ادبی مذکور میزبانشان بودیم."
culture,"به گزارش ایرنا از روابط عمومی بنیاد ملی بازی‌های رایانه‌ای، محمدامین حاجی هاشمی مدیرعامل بنیاد ملی بازی‌های رایانه‌ای و دبیر نهمین جشنواره بازی‌های رایانه‌ای فجر نامزدهای دریافت جوایز در بخش‌های مختلف این جشنواره را اعلام کرد که بدین شرح است:
سبک اکشن:
جاسوس بازی- مامور مخفی
پوکه: مبارزان کمپانی
شکست داعش
بچه زرنگ مبارز کوچک
سبک تیراندازی:
فرمانده مقاومت: نبرد آمرلی
هادس ۲
نیروی واکنش سریع
میدان نبرد
سبک استراتژی:
سرافرازان
روگ اسنشن
تسخیرگران
آقا/خانم وزیر
سبک پازل:
فانوس
لومیناریا
فقط چپ رو بگیر
چیکو
سبک تفننی:
مدیر دفتر
وسترن ران
دختر حاجی الماس
شکارچی ۲ (انهدام منافقین)
سبک مسابقه‌ای:
ماشین اسپرت ۳: تاکسی& پلیس
سرضرب ۱
راننده حرفه‌ای
سرآشپز
سبک ماجرایی:
امپراطورهای قلابی
۶۴۱۰ روز بی آینه
اتاق تاریک
کانال سکوت ۱
سبک اکشن ماجرایی:
مختار: فصل قیام
سفیر عشق
خاکستر سرد
خلافکاران ۴۰۰
سبک کلمه‌ای و اطلاعات عمومی:
معجون مشتی
رقابت مرگ
شهربانو
قهوه‌خانه قرقیزخان
بهترین دستاورد فنی:
پوکه: مبازران کمپانی
تسخیرگران
مدیردفتر
بهترین دستاورد طراحی بازی:
کانال سکوت ۱
سفیر عشق
چیکو
لومیناریا
بهترین دستاورد هنری از منظر فنی و زیبایی شناسی:
امپراتورهای قلابی
پوکه: مبارزان کمپانی
فانوس
اتاق تاریک
بهترین دستاورد صداگذاری و افکت صوتی:
فرمانده مقاومت: نبرد آمرلی
کانال سکوت ۲
۶۴۱۰ روز بی آینه
مختار: فصل قیام
بهترین دستاورد موسیقی:
مختار: فصل قیام
کانال سکوت ۲
فرمانده مقاومت: نبرد آمرلی
سفیر عشق
بهترین دستاورد داستان و روایت در بازی:
فرمانده مقاومت: نبرد آمرلی
کانال سکوت ۱
سفیر عشق
اتاق تاریک
بهترین دستاورد فرهنگی:
فرمانده مقاومت: نبردآمرلی
کودکان اربعین
سفیرعشق
مختار: فصل قیام
مراسم اختتامیه نهمین جشنواره بازی‌های رایانه‌ای فجر ۲۳ دی ماه ساعت ۱۸ در تالار وحدت برگزار می‌شود."
culture,"به گزارش ایرنا از امور رسانه‌ای پروژه موسیقایی «چندشب»، سیزدهمین دوره از این پروژه شامگاه روز چهارشنبه بیستم دی ماه بعد از چهار سال وقفه در برگزاری این رویداد، با حضور تعدادی از نوازندگان مطرح و شناخته شده موسیقی ایرانی و استقبال خوب مخاطبان این حوزه موسیقایی، در تالار رودکی تهران آغاز شد.

مجموعه کنسرت‌های چندشب به مدیریت افشین معصومی از تیرماه سال ۱۳۹۶ با هدف یادآوری ریشه های اصلی موسیقی در دوره‌های مختلف طراحی و برگزار شده که در هر دوره به یک، دو یا چند ساز از حوزه موسیقی ایرانی، کلاسیک و نواحی و بخش‌های دیگری از گونه های موسیقی پرداخته می‌شود.

در شب اول فصل سیزدهم این رویداد موسیقایی که در روزهای بیستم، بیست و یکم و بیست و دوم دی ماه ۱۴۰۲ در قالب پروژه «چندشب موسیقی ایرانی» پیش روی مخاطبان قرار می گیرد، ابتدا بهمن فریاد رس نوازنده کمانچه و حمید قنبری نوازنده سازهای کوبه ای در قالب یک کنسرت دو نوازی قطعاتی را به صورت بداهه پیش روی مخاطبان قرار دادند.

بهمن فریادرس نوازنده کمانچه، آهنگساز و مدرس موسیقی از جمله هنرمندانی است که در سال های اخیر علاوه بر حضور مستمر در عرصه نوازندگی و تدریس سرپرستی گروه موسیقی «آوای سپهر» به خوانندگی وحید تاج را هم به عهده داشته و تاکنون کنسرت های متعددی را در حوزه موسیقی ایرانی پیش روی مخاطبان قرار داده است.

نوازندگی در بیش از ۴۰ آلبوم موسیقی، آهنگسازی بیش از ۱۰ آلبوم موسیقی دستگاهی و موسیقی محلی و اجراهای متعدد در داخل و خارج از کشور از جمله دانمارک، نروژ، سوئد، آلمان، اتریش، مجارستان، روسیه، چین، یونان، آذربایجان، قزاقستان، مجارستان، عراق، سلیمانیه از دیگر فعالیت‌های وی است. ضمن اینکه دونوازی کمانچه همراه اردشیر کامکار در آلبوم «هه وناز» با صدای حشمت رجب زاده، آلبوم «پرواز و آواز» به آهنگسازی بهمن فریادرس و صدای وحید تاج (برنده جایزه باربد موسیقی دستگاهی با کلام سی و ششمین جشنواره فجر )از جمله آثار اوست.

حمید قنبری نوازنده سازهای کوبه ای نیز یکی از هنرمندان فعال عرصه موسیقی است که تاکنون فعالیت های مستمری در حوزه نوازندگی، پژوهش، تالیف، آهنگسازی و تدریس سازهای کوبه ای داشته است. هنرمندی که در این سالها ضمن فراگیری نزد استادانی چون بهمن رجبی و سایرهنرمندان صاحب نام عرصه تمبک نوازی علاوه بر سرپرستی گروه «کلون زمان» با گروه هایی چون «آفتاب»، «مهرپویا»، «آفاق»، «آوا»، «باران»، «سور» و «مهتاب» و همچنین خوانندگان و هنرمندانی چون محمدرضا شجریان در گروه «شهناز»، حسین علیزاده، علیرضا قربانی، سالارعقیلی، محمد معتمدی، وحید تاج، فرهاد فخرالدینی و حسین علیشاپور فعالیت هایی را پشت سرگذاشته است.

اجرای دوم اولین شب از برگزاری سیزدهمین دوره پروژه چندشب به هنرنمایی احسان ذبیحی فر نوازنده کمانچه اختصاص داشت که این هنرمند در قالب یک پروسه زمانی بیست دقیقه ای قطعاتی را به صورت بداهه پیش روی مخاطبان قرار داد.

احسان ذبیحی فر از آهنگسازان و نوازندگان باسابقه موسیقی ایرانی درعرصه نوازندگی کمانچه و قیچک است که علاوه بر فراگیری موسیقی در حوزه های دانشگاهی نزد هنرمندان و مدرسان شناخته شده این عرصه از جمله اردشیرکامکار، درویش رضا منظمی، هادی منتظری، شریف لطفی، وارطان ساهاکیان، محسن الهامیان، هوشنگ کامکار، داریوش طلایی، محمدرضا لطفی، ساسان فاطمی و هومان اسعدی به فراگیری موسیقی پرداخته است.

از جمله فعالیت های اجرایی ذبیحی فر در عرصه موسیقی می‌توان به تالیف چندین کتاب پژوهشی و دانشگاهی در حوزه نوازندگی، حضور مستمر در بسیاری از کنسرت های داخلی و خارجی ، سرپرستی گروه هایی چون «مهتاب» و «چهارگان» ، حضور در آلبوم هایی چون «سایه روشن مهتاب» به خوانندگی بیژن کامکار، «هیچ مگو» به خوانندگی مجتبی عسگری، «ابروکمان» به خوانندگی محمد معتمدی، «روایت ابوعطا» با همراهی محمدرضا ابراهیمی، امیرعباس ستایشگر و سیامک جهانگیری، «آن روزها» به خوانندگی فریدون پور رضا، بهرام باجلان، مجتبی عسگری و وحید تاج و همکاری با گروهایی چون «عبدالقادر» در مجموعه‌ «شوق‌نامه» (بازسازی و اجرای آثار منسوب به عبدالقادر مراغی) به سرپرستی محمدرضا درویشی و هنرمندان شاخص دیگر اشاره کرد.

اما اجرای پایانی اولین شب از برگزاری دوره سیزدهم پروژه موسیقایی چند شب به تک نوازی عود شهرام غلامی اختصاص داشت که وی در قالب اجرای چند قطعه بی کلام آثاری را به صورت بداهه پیش روی مخاطبان قرار داد.
شهرام غلامی هم از جمله هنرمندان شاخص موسیقی ایرانی در عرصه نوازندگی عود است که فراگیری این ساز را نزد هنرمندانی چون مرحوم منصور نریمان آموخته است. ضمن اینکه حضور در عرصه های مختلف و حرفه ای نوازندگی از جمله ارکستر موسیقی ملی ایران به رهبری فرهادفخرالدینی، همکاری با شهرام ناظری در گروه «مولوی»، مرحوم پرویز مشکاتیان در گروه «عارف»، حمید متبسم از دیگر فعالیت های این هنرمند محسوب می شوند.

این نوازنده در سال های اخیر در پروژه های مختلف موسیقایی از جمله آلبوم «دیرینه خواه»، «دایره‌ها» و «سه نوازی یک روز» با همراهی پژمان حدادی و بسیاری از آلبوم ها و کنسرت های دیگر حضور موثری داشته است.

براساس این گزارش حین اجرای تمامی قطعات این بخش و آثار دیگر کنسرت های شب اول ، مخاطبان حاضر در سالن در سکوتی مثال زدنی و جالب توجه هنرمندان را در اجرای هرچه بهتر آثار همراهی می کردند تا آنها با تمرکز بیشتری به اجرای ملودی های مد نظرشان اقدام کنند.

دوره سیزدهم چند شب به مدیریت و تهیه کنندگی افشین معصومی روز پنجشنبه بیست و یکم دی ماه با اجرای نازنین غنی زاده نوازنده کمانچه، میلاد محمدی نوازنده سنتور، سامر حبیبی نوازنده کمانچه و آرش فرهنگفر نوازنده تمبک و روز جمعه با اجرای پویان عطایی نوازنده سنتور و سهیل اله دادیان نوازنده تمبک ، مرتضی صنایعی نوازنده نی و حسام اینانلو نوازنده کمانچه، پارسا نظری نوازنده کمانچه و فرزانه مهدی زاده نوازنده کمانچه در تالار رودکی تهران پیش روی مخاطبان قرار می گیرد."
culture,"به گزارش ایرنا، فیلم سینمایی «روشن» به کارگردانی و تهیه‌کنندگی روح الله حجازی و نقش‌آفرینی رضا عطاران پس از کسب افتخارات متعدد در جشنواره‌های جهانی، دومین فیلم ایرانی‌ است که با حضور این کارگردان و بازیگر در سینما سینه‌پلیس شهر مسقط عمان برای هموطنان در این شهر به نمایش درآمد.
این مراسم با حضور رضا عطاران بازیگر و روح الله حجازی تهیه‌کننده و کارگردان فیلم «روشن» با حمایت عمان ایر و آژانس سفیرالسلام برگزار شد.
مهدی سلیمانی برچلویی با همراهی شرکت شمس‌المرجان اکران فیلم‌های سینمای ایران در عمان را برگزار می‌کند.
فیلم «روشن» به نویسندگی و کارگردانی روح‌الله حجازی و تهیه‌کنندگی جواد نوروزبیگی و روح‌الله حجازی محصول سال ۱۳۹۹ است. «روشن» در سی و نهمین دوره جشنواره فیلم فجر حضور داشت و سیمرغ بلورین بهترین بازیگر نقش اول مرد (رضا عطاران) و بهترین فیلمبرداری (مرتضی نجفی) را از این جشنواره از آن خود کرد.
رضا عطاران، سیامک انصاری، سارا بهرامی، مسعود میرطاهری، مهدی حسینی نیا، محمد ولی زادگان، نازنین سهامی زاده، ابراهیم عزیزی، علی رحیمی، حمیدرضا حیدری، هدیه آذیدهاک، امیر کیوان معصومی با معرفی بازیگر خردسال سرگل لواسانی از بازیگران این فیلم هستند.
در خلاصه داستان فیلم «روشن» آمده است: مرد میانسالِ عشق بازیگری نمی‌تواند خانه ثبت نامیش را بگیرد و در آستانه فروپاشی همه چیز، تصمیم می‌گیرد نقشش را بازی کند.
انتشار نخستین ویدیو از فیلم «احمد»
همزمان با سالروز شهادت سردار احمد کاظمی، نخستین ویدیو از فیلم سینمایی «احمد» به کارگردانی امیرعباس ربیعی و تهیه‌کنندگی حبیب والی‌نژاد، که در ژانر حادثه‌ای و با روایتی ملتهب از ۱۸ ساعت ابتدایی زلزله بم ساخته شده است، منتشر شد.
تینو صالحی‌ هنرمند باسابقه عرصه تئاتر، در این اثر ایفاگر نقش شهید کاظمی است.
Play
% buffered
-00:29
Mute
Settings
PIP
Enter fullscreen
Download
همچنین از لوگوی فیلم که طراحی آن برعهده محمد روح‌الامین بوده است، رونمایی شد.
«احمد» به نویسندگی امیرعباس ربیعی و رضا محبی‌نوری که در بخش مسابقه چهل‌ و دومین جشنواره بین‌المللی فیلم فجر (سودای سیمرغ) حضور دارد، این روزها آخرین مراحل پس‌تولید خود را پشت سر می‌گذارد.
فیلم سینمایی «احمد»، محصول مشترک موسسه تصویرشهر و سازمان سینمایی سوره است.
معرفی بازیگران «آغوش باز»
همزمان با پذیرفته شدن فیلم «آغوش باز» تازه‌ترین ساخته سینمایی بهروز شعیبی به تهیه‌کنندگی علی سرتیپی در بخش مسابقه چهل و دومین جشنواره فیلم فجر، بازیگران این اثر سینمایی معرفی شدند.
«آغوش باز» با بازی حامد کمیلی و محسن کیایی در کنار گلاره عباسی، شبنم گودرزی، جواد خواجوی، وحید نفر، علی عطایی، روژین فاطوری‌فر، ساینا توکلی، میثم نوروزی، سهیل هژبر، مسعود خانی و با حضور هنرمندانه: مهدی هاشمی، احترام برومند و حسن معجونی. بازیگران کودک: هاتف شعیبی و نفس‌ نکی، گروه خیمه شب‌بازی به سرپرستی سیاوش ستاری، طراح حرکات موزون: علی براتی ساخته شده است.
در خلاصه داستان فیلم آمده است: سه‌ قصه عاشقانه… سه زوج در فراز و نشیب روابط عاطفی، فرصت می‌یابند به تعریف جدیدی از عشق برسند.
«آغوش باز» ششمین اثر سینمایی بهروز شعیبی است که پیش از این کارهایی همچون بدون قرار قبلی، روز بلوا، دارکوب، سیانور، دهلیز را ساخته است.
شعیبی پیش از این در جشنواره جهانی و ملی فجر داوری کرده و با تمام فیلم‌های کارنامه کارگردانیش در جشنواره فیلم فجر حضور داشته است.
همچنین برخی از عوامل فیلم سینمایی «آغوش باز» عبارتند از: مجری طرح و سرمایه‌گذار: محمدمهدی عسکری، نویسندگان فیلمنامه: مهرداد کوروش‌نیا و محمدسجاد نجفی (بر اساس طرحی از بهروز شعیبی)، مدیر فیلمبرداری: علیرضا برازنده، تدوین: خشایار موحدیان، مدیر تولید: مسعود زمانی، موسیقی: مسعود سخاوت‌دوست، طراح چهره‌پردازی: فاطمه کمالی و زهرا کمالی، طراح جلوه‌های بصری: محمد برادران، طراح صحنه: محمدرضا میرزامحمدی، طراح لباس: شیوا رشیدیان، طراحی و ترکیب صدا: حسین قورچیان، صدابردار: عباس رستگارپور، دستیار اول کارگردان: نگار جنیدی، مدیر تدارکات: مرتضی اسکندری، برنامه‌ریز: حامد مختاری، منشی صحنه: غزل رشیدی، عکاس: مسعود اشتری، روابط عمومی: محمد کفیلی، طراح لوگو: روح الله موحدی.
نمایش «ققنوس» در جشنواره «انیماک»
انیمیشن کوتاه «ققنوس» ساخته مونا شمس به بخش استعداد آینده بیست و چهارمین جشنواره فیلم انیمیشن انیماک اسپانیا راه یافته است. تمرکز این جشنواره بر هنرمندانی است که از انیمیشن برای بیانی فراتر از روایت‌های آشنا استفاده می‌کنند.
جشنواره «انیماک» از ۲۶ تا ۲۹ بهمن ماه برگزار شده و تا ۱۳ اسفندماه به صورت آنلاین ادامه دارد.
«ققنوس» تولید مرکز گسترش سینمای مستند، تجربی و پویانمایی است و درباره مهاجرت و ترک وطن است.
«هجده هزارپا» در پنجمین پاتوق رواق
پاتوق رواق در پنجمین محفل خود، به نقد و بررسی مستند تحسین شده «هجده هزارپا» به تهیه کنندگی و کارگردانی مهدی شامحمدی خواهد پرداخت.
مستند «هجده هزارپا» تولید مشترک مرکز گسترش سینمای مستند و تجربی و گروه مستند روایت فتح، روایتی است از فراز شهر فوعه، روایتی پر از قصه‌های کوچک و بزرگ، منسجم از چند سال محاصره یک شهر شیعه نشین در سوریه و روایت امیدی که باید زنده بماند و تلاش‌هایی که می‌خواهند این روزنه تاریک نشود.
«هجده هزار پا» برگزیده تندیس طلایی از چهاردهمین دوره جشنواره حقیقت و بهترین فیلم هفتمین جشنواره مستند تلویزیونی است که در پنجمین پاتوق رواق گروه مستند روایت فتح به نمایش در خواهد آمد.
علاقه‌مندان برای شرکت در این محفل می‌توانند چهارشنبه- ۲۰ دی ماه- ساعت ۱۵ به بنیاد فرهنگی روایت فتح واقع در میدان فردوسی، ابتدای خیابان شهید قرنی مراجعه کنند.
محفل «پاتوق رواق» قرار است ضمن اکران فیلم‌های مستند مطرح و نقد آن، پاتوقی برای هم‌اندیشی و هم‌افزایی میان مستندسازان و علاقه‌مندان به سینمای مستند باشد."
culture,"به گزارش ایرنا، حجت‌الاسلام والمسلمین سید سعید حسینی روز چهارشنبه در آیین افتتاحیه نخستین کنگره بین المللی حضرت علی بن محمدباقر(ع) در آستان مقدس آن حضرت در مشهد اردهال که با حضور حجت‌الاسلام و المسلمین غلامحسین محسنی اژه‌ای،رئیس قوه قضائیه برگزار شد،افزود:امنیت از ارکان حکومت اسلامی است،برای تامین امنیت همه حوزه های نظامی،انتظامی و قضائی باید یاریگر هم باشند.
وی اظهار کرد:منطقه کاشان سه هزار شهید را تقدیم نظام و انقلاب کرده است،هزارو ۸۰۰ شهید از شهرستان کاشان،۹۰۰ شهید از شهرستان آران و بیدگل و۲۰۰ شهید هم مربوط به شهرستان نطنز است.
امام جمعه کاشان بیان کرد:خانواده شهید بارفروش از کاشان چهار شهید تقدیم نظام و انقلاب کرده،۱۰ خانواده در کاشان داریم که سه فرزندشان شهید شده اند و ۱۱۶ خانواده در شهرستان ۲ شهید را تقدیم نظام و انقلاب کرده اند،همچنین ۴۷ شهید تک فرزند خود را تقدیم اسلام کرده اند.
حجت الاسلام حسینی گفت:مقام معظم رهبری در حکم انتصاب حقیر به عنوان نماینده ولی فقیه در منطقه و امام جمعه کاشان فرمودند به شهر مکرم کاشان بروید و به این دلیل مردم این منطقه مکرم هستند که در سال ۱۱۳ هجری در دعوای بنی امیه و بنی عباس مسیر را گم نکردند و با ارسال نامه به امام محمد باقر(ع) از ایشان تقاضای فرستادن فردی برای ارشاد مردم را کردند و امام باقر(ع) مردم کاشان را تکریم کرد.
مراسم افتتاحیه نخستین کنگره بین المللی حضرت علی بن محمدباقر(ع) امروز ۲۰ دی در مشهد اردهال آستان مقدس حضرت علی بن محمدباقر(ع) برگزار شد.
مراسم اختتامیه این کنگره در اردیبهشت ماه سال آینده برگزار می شود.
حضرت سلطان علی بن امام محمدباقر (ع) برادر حضرت امام صادق (ع) در سال ۱۱۳ هجری قمری به دعوت اهالی «فین» کاشان از طرف پدر بزرگوارش برای ترویج دین اسلام به ‌ایران ماموریت یافت که پس از سه ‌سال تلاش و مجاهدت، سرانجام در جنگی نابرابر به همراه جمعی از یارانش در ۲۷ جمادی الثانی سال ۱۱۶ هجری قمری مصادف با مهر ماه حدود ۵۵ سال پس از واقعه کربلا در اردهال کاشان شهید شد.
مشهد اردهال در ۴۵ کیلومتری جنوب غربی کاشان قرار دارد.
کاشان با جمعیت افزون بر ۳۶۴ هزار نفر، پرجمعیت‌ترین شهر اصفهان پس از مرکز این استان و بیست و هشتمین شهر پرجمعیت ایران محسوب می‌شود."
culture,"به گزارش ایرنا، آیین رونمایی از محصول چند رسانه‌ای دوره آموزشی «روایت رمان‌نویسان»، با نگاهی به آثار نویسندگان شاخص جهان در حالی برگزار شد که حاضران در این مراسم شاهد رونمایی از چاپ چهارم کتاب «آشنایی با آراء متفکران درباره هنر» نوشته زنده‌یاد محمد مددپور نیز بودند؛ این نویسنده و محقق کشور در زمینه‌های مختلفی از جمله حوزه فلسفه غرب، فلسفه هایدگر، فلسفه تکنولوژی، نیهیلیسم، فلسفه هنر و هنر اسلامی تحقیق کرده و صاحبنظر بوده است.
در این مراسم که به میزبانی دانشگاه سوره و با حضور جمعی از اهالی کتاب و همچنین دانشجویان برگزار شد، محمدحسین ساعی، نویسنده و رئیس دانشگاه سوره با تأکید بر اهمیت بازنشر دوباره کتاب «آشنایی با آراء متفکران درباره هنر» نوشته محمد مددپور افزود: وقتی برای تهیه مجدد این کتاب به بازار مراجعه کردم، متوجه شدم که از یک دهه قبل بازنشر نشده است. این در حالیست که آثار وی هر زمان منتشر شده‌اند به سرعت فروش رفته‌اند و برای من سؤال بود که چرا مدت‌هاست بازنشر نشده! در نهایت چند هفته بعد از انجام پیگیری‌هایی برای بازنشر آثار مددپور، چاپ تازه‌اش در دسترس علاقه‌مندان قرار گرفت.

وی ادامه داد: قصد ما از این کار دسترسی استادان به آثاری همچون کتاب‌های زنده‌یاد مددپور برای تدریس آرای متفکران در مقطع کارشناسی ارشد بود. به‌ خصوص که نوع دسته‌بندی و نتیجه‌گیری‌های وی نزدیکی بیشتری با اهداف مدنظر در دانشگاه سوره دارد. هرچند که خود زنده‌یاد مددپور، کتاب آشنایی با آراء متفکران درباره هنر را در حکم یک پیشنویس می‌دانست؛ زمانی که افتخار شاگردی‌ او را داشتم، گفته بود که آرزوی تکمیل کردن آن را دارد. هرچند خیلی زود ایشان را از دست دادیم و موفق به تحقق خواسته‌اش نشد.

ساعی در بخش دیگری از سخنان خود به کارگاهی که چندی است به همت دانشگاه سوره و با عنوان «سلسه نشست‌های روایت رمان‌نویسان» برگزار می‌شود، اشاره کرد و گفت: این کارگاه در پی درخواستی که از آقای زرشناس داشتیم برپا شد؛ درباره نتایج برپایی‌اش بهتر است دوستانی که در حوزه نقد رمان کار کرده‌اند، صحبت کنند. اما ارزیابی خودم این است که چه به جهت محتوا و چه از نظر نوع ورود به مباحث، از مشروطه تا به امروز شیوه‌ای مشابه آن را در نقد رمان نداشته‌ایم. من این سبک را بسیار منحصربه‌فرد می‌دانم.

این نویسنده و استاد دانشگاه درخصوص اینکه کتاب «آشنایی با آراء متفکران درباره هنر» زنده‌یاد مددپور تا به امروز به زبان انگلیسی ترجمه نشده، اظهار تأسف کرده و افزود: اگر کتاب‌های زنده‌یاد مددپور ترجمه شده بودند، بی‌شک در عرصه جهانی به عنوان منبعی قابل تأمل مورد توجه قرار می‌گرفتند. در ارتباط با آثار آقای زرشناس نیز معتقدم که ایشان در حوزه ادبیات و نقد ادبی، آثاری در سطح بین‌المللی خلق کرده‌اند که مشابه آنها را درمیان آثار تألیفی نمی‌توان یافت. امیدوارم فرصتی برای ترجمه و عرضه بین‌المللی آنها فراهم شود.
زرشناس از نظر وسعت دانش بی‌نظیر است
محمدرضا سرشار نویسنده و منتقد ادبی نیز در این مراسم با تأکید بر اهمیت نوشته‌های شهریار زرشناس به ذکر خاطره‌ای از جلسه دیدار با مقام معظم رهبری و تعریف ایشان درخصوص فعالیت‌های زرشناس پرداخت و ادامه داد: عادت به تعریف از هیچ‌کسی ندارم. اما آقای زرشناس از نظر هوش، حافظه و وسعت دانش در زمینه‌های مختلف، فردی چند بعدی هستند.
به نظرم در میان اهالی قلم امروز بی‌نظیر است. با وجود این، آنطور که باید قدر دانسته نشده است. شاید تواضع ذاتی ایشان علت آن بوده! متأسفانه زمانه‌ ما طوری شده که باید خودت را بگیری تا قدرت را بدانند.

وی در بخش دیگری از سخنان خود به ذکر خاطراتی از سال‌ها آشنایی‌اش با زنده‌یاد مددپور پرداخت و تصریح کرد: با او هم مدتی همسایه و هم همکار بودم. ساکن ساختمانی بودیم که دچار حادثه‌ای شد؛ همه فرار کردیم. اما او دیرتر آمد، در حالی که لباس راحتی خانه به تن داشت. فرصت عوض کردن لباسش را نیافته بود اما بخشی از آرشیو خود را نجات داده بود. بی‌اغراق طی این سال‌ها نظیر کتاب‌های او را ندیده‌ام. تازه وقتی فرصت مطالعه‌شان را یافتم، فهمیدم که چه گنجینه‌ای برای ما به یادگار گذاشته و حسرت خوردم که چرا بیست سال قبل سراغ‌شان نرفتم.
آثار مددپور در دانشگاه مهجور مانده‌اند
شهریار زرشناس که تدریس کارگاه‌های یادشده را برعهده دارد، آخرین سخنران این مراسم بود که از سرشار بابت سخنرانی‌اش تشکر کرد و گفت: دکتر سرشار را همه می‌شناسند، همواره او را همچون ماکسیم گورکی ایران می‌دانم؛ همانطور که گورکی را می‌توان نماد جمعی برخاسته از انقلاب دانست، سرشار هم نویسنده آرمان‌گرایی است که کوشیده صدای محرومان باشد. به عقیده من او طی سال‌ها فعالیت ادبی موفق به خلق نوعی رئالیسم شیعی شده است.

این نویسنده و منتقد ادامه داد: به‌رغم اهمیتی که می‌توان برای آثار زنده‌یاد مددپور برشمرد اما آثارش در فضای دانشگاهی مهجور مانده‌اند. علت این بی‌توجهی را در سیطره نظام مدرن، آن هم بی‌توجه به پیش‌زمینه‌های تمدنی و اجتماعی خودمان بر نظام دانشگاهی کشور می‌دانم. نظام دانشگاهی ما از بدو تولد تقلیدی بوده، درست شبیه روشنفکری‌مان که آن نیز سطحی و تقلیدی است.

زرشناس ادامه داد: همین سبب ناشناخته ماندن آقای مددپور در نظام دانشگاهی‌ ما شده آنچنان که حتی در مقاطع تحصیلات تکمیلی هم به عینه دیده‌ام که او را نمی‌شناسند. امیدوارم تجدید چاپ آثار زنده‌یاد مددپور زمینه‌ساز پایان این قهر شود.

وی افزود: مددپور هم اهل فلسفه و هم فردی مطلع درباره هنر بود. البته اینکه نسبتی با انقلاب داشته هم در بایکوت کردنش بی‌تأثیر نبوده است. طیف روشنفکر برخلاف ادعایی که درباره روشنفکری دارند، مستبد هستند و هرجا توانسته‌اند به دنبال انحصارطلبی رفته‌اند.

به گفته زرشناس، جلسات بالزاک که ماحاصل آن در قالب محصولی چندرسانه‌ای تولید و منتشر شده، نتیجه برگزاری فصل نخست سلسله نشست‌های روایت رمان‌نویسان به میزبانی دانشگاه سوره است. فصل دوم به بررسی و واکاوی آثار فئودور داستایوفسکی اختصاص داشته و فصل سوم که هم‌اکنون در حال برگزاری است نیز در ارتباط با آلبرکامو و نوشته‌های او است."
culture,"به گزارش ایرنا از روابط عمومی خانه کتاب و ادبیات ایران، نشست هیئت علمی هجدهمین جشنواره بین المللی شعر فجر با حضور یاسر احمدوند معاون امور فرهنگی وزارت فرهنگ و ارشاد اسلامی، علی رمضانی مدیرعامل خانه کتاب و ادبیات ایران (نهاد برگزارکننده این رویداد)، علیرضا قزوه دبیر علمی این جشنواره و رضا اسماعیلی، مرتضی امیری اسفندقه، نغمه مستشارنظامی، علی‌محمد مودب، سیداحمدمیرزاده و زهیر توکلی در سرای کتاب برگزار شد.
یاسر احمدوند در این نشست گفت: امیدوارم هجدهمین دوره جشنواره بین‌المللی شعر فجر، دوره‌ای درخشان و نقطه عطفی برای ارتقای این جشنواره و شرایط شعر در کشور باشد. شاید اگر بخواهیم گزیده‌ای از شاعران مطرح و ارزشمند کشور را در یک هیات جمع کنیم به ترکیب اعضای هیات علمی این دوره از جشنواره می‌رسیم. بزرگان شعر ما، افراد صاحب‌نظر، شاعران زبده و برگزیده کشور جزو این هیات هستند. برای ما افتخار است که کمک کنیم این هیات کارش را به خوبی پیش ببرد و به جز برپایی مطلوب و درخشان جشنواره، زمینه‌ساز برخی رویدادها و حرکت‌ها در زمینه شعر کشور باشد.
معاون امور فرهنگی وزارت فرهنگ و ارشاد اسلامی افزود: جشنواره شعر فجر دو محور دارد. یکی ارزیابی آثاری است که در سال ۱۴۰۱ منتشر شده‌اند که کار دبیرخانه‌ای و دسته‌بندی آن انجام شده است. فرصت متمرکزی نیز باید گذاشته شود تا این آثار ارزیابی شود. در برخی از حوزه‌ها هم مثل شعر محاوره چون فقط ۵۰ اثر رسیده که در یک جلسه کار آن انجام خواهد شد. برخی از بخش‌ها کار بیشتری می‌برد و با گفت‌وگو در چندین جلسه باید به نتیجه برسد. این بخش اصلی کار است که باید با انتخاب‌های خوب به نتیجه مطلوب برسیم.
تلاش می‌کنیم در این دوره مبلغ مادی جشنواره افزایش پیدا کند
احمدوند ادامه داد: ما تلاش می‌کنیم در این دوره مبلغ مادی جشنواره افزایش پیدا کند همان‌گونه که در جایزه جلال آل‌احمد هم با حمایت وزیر فرهنگ و ارشاد اسلامی مبلغ افزایش پیدا کرد و به عددی درخور رسید. نکته دیگر این است که قرار بود در این دوره از محضر برخی از بزرگان نیز در هیات علمی بهره ببریم، اما چون اثری را منتشر کرده بودند، از حضورشان محروم شدیم. این دقت انجام شد تا هیچ شائبه‌ای نسبت به داوری‌ها پیش نیاید.
معاون امور فرهنگی وزارت فرهنگ و ارشاد اسلامی در ادامه با اشاره به این نکته که اعضای هیئت علمی ظرفیت بالا و ویژه‌ای دارند، گفت: هرکدام از بزرگان ارتباطاتی دارند که می‌تواند در ارتقای جشنواره موثر باشد. باید از این ظرفیت‌ها بهره برد تا کارهای بزرگی در این دوره انجام شود. از جمله اینکه کارها رسانه‌ای و ترویج شود تا مردم هرچه بیشتر با شعر آشنایی پیدا کنند. این حسن است که مردم با موضوع جشنواره شعر فجر مواجهه پیدا کنند. بسیار خوب است که برنامه‌های تلویزیونی و برنامه‌های استانی و انواع تجلیل‌ها و تکریم‌ها را پخش شود. امیدوارم که همه اینها را با همت دبیر اجرایی محقق کنیم. می توان در بهمن ماه حتی تا پایان سال و حتی تا سال آینده ویژه‌برنامه‌های تلویزیونی و استانی و تکریم‌ها مربوط به جشنواره شعر فجر را امتداد داد و در طول سال چراغ این جشنواره را روشن نگه داشت.
احمدوند اضافه کرد: در این دوره از ظرفیت شورای شعر وزارت فرهنگ و ارشاد اسلامی نیز بهره‌مند هستیم که احکامشان توسط وزیر صادر شده است. محمدعلی مودب، دستیار شعر وزارت فرهنگ خود از اعضای هیئت علمی و ناظر و همکار این مجموعه است. از ظرفیت او، شورا و وزارتخانه در ابعاد مختلف بهره‌مند خواهیم شد و انشالله با هم‌افزایی و همدلی خوب کار این دوره از جشنواره به صورت درخشان پیش برود.
علی رمضانی نیز در این نشست گفت: از اول مهرماه که فراخوان آثار منتشر شد و به اطلاع عموم، ناشران و شعرا رسید، دبیرخانه جشنواره بیش از ۲۹۰۰ جلد کتاب در حوزه شعر را دریافت کرد. از ابتدای آبان‌ماه تا پایان آن، در سه حوزه درباره شعر، شعر بزرگسال و شعر کودک و نوجوان طبقه‌بندی آثار انجام شد. شعر بزرگسال نیز در سه شاخه شعر کلاسیک، شعر نو و شعر محاوره دسته‌بندی شد.
وی افزود: در بخش «درباره شعر» ۲۸۹ عنوان؛ در بخش «شعر بزرگسال» در مجموع ۱۹۱۳ اثر که به تفکیک شعرنو ۸۶۶ عنوان، شعر کلاسیک ۹۹۷ عنوان و شعر محاروه ۵۰ عنوان و در «شعر کودک و نوجوان» ۴۲۴ عنوان به دبیرخانه ارسال شده است. جمع آثار ۲۶۲۶ اثر است و این تعداد آثار توسط ۸۴۶ ناشر منتشر شده‌اند. تعداد ناشران تخصصی حوزه شعر که در این دوره آثارشان را در جشنواره شرکت داده‌اند، چشمگیر است. تعداد ناشران فعال در طول سال و در همه حوزه‌ها حدود ۵۰۰۰ ناشر است که تقریباً یک ششم آنها در حوزه شعر فعال هستند.
وی افزود: برنامه‌های جنبی و محافل استانی و گوشواره آموزشی این جشنواره به نام «کلک خیال» نیز به سیاق دوره‌های قبل برگزار می‌شود.
در این جلسه دبیر و اعضای هیئت علمی احکام خود را از یاسر احمدوند دریافت کردند و به گفت‌وگو درباره جشنواره پرداختند."
culture,"به گزارش خبرنگار معارف ایرنا حجت الاسلام حمید شهریاری امروز چهارشنبه ۲۰دی در نشست خبری همایش «طوفان الاقصی و بیداری وجدان بشری» گفت: امروز در حال تغییر به سمت نظم نوین جهانی هستیم که آگاهی مردم مستضعف نسبت به مسائل جهان یکی از شاخص‌های آن است.
وی افزود: توده های مردم دروغ و تزویر را از حقیقت تشخیص داده و در میدان حضور پیدا کرده اند. اگر زمانی نظم نوین جهانی به معنای چپاول جهان توسط ابرقدرت ها و مستکبران بود امروز این نقشه بر همگان آشکار شده است.
حضور ملت های جهان و خبرنگاران در عرصه غزه موجب شده امروز شاهد کلید خوردن عملی نظم نوین جهانی باشیم که این نظم را انقلاب اسلامی از ایران آغاز کرد و اکنون شاهد آن در کشورهایی مثل یمن و لبنان و فلسطین هستیم
وی گفت: شهادت بیش از صد خبرنگار در غزه نشان داد که نمی توانند از مخابره حقایق در جهان جلوگیری کنند. شهادت کودکان و زنان و انسان های بی پناه و غیرنظامی امضایی بر جنایاتی است که استکبار جهانی به دنبال آن است.
شهریاری افزود: حضور ملت های جهان و خبرنگاران در عرصه غزه موجب شده امروز شاهد کلید خوردن عملی نظم نوین جهانی باشیم که این نظم را انقلاب اسلامی از ایران آغاز کرد و اکنون شاهد آن در کشورهایی مثل یمن و لبنان و فلسطین هستیم.
دبیرکل مجمع جهانی تقریب مذاهب اسلامی گفت: در این پیچ تاریخی و قله صعود مستضعفان علمای اسلام وظیفه خود دانستند تا پیامی را از ناحیه علما و مراجع و نخبگان جهان اسلام به مردم مخابره کنند. امروز شاهد این هستیم که علاوه بر توده مردم که در صحنه تظاهرات خیابانی در نقاط مختلف جهان حاضر شده اند فریادشان علیه رژیم صهیونیستی به آسمان است و علمای اسلام با صدور فتوا و بیانیه این جنایت ها را محکوم کرده و مطالبات جهان اسلام را مطرح کنند.
وی افزود: مردم فلسطین تاکنون با رژیم صهیونسیتی مقابله کرده اند. یک روز با سنگ و حالا با موشک. امروز صدای علما در کنفرانس بیداری اسلامی بلند بود و امروز در همایش های سراسر جهان صدای ملت ها بلند است.
وی با اشاره به برگزاری همایش طوفان الاقصی و بیداری وجدان بشری در یکشنبه ۲۴ دی ماه گفت: همزمان با برگزاری همایش طوفان الاقصی سایر کشورها نیز همایش های نخبگانی برگزار می کنند تا صدای ملت فلسطین را به جهانیان برسانند. امروز بر دولت های اسلامی واجب است قطع رابطه با رژیم صهیونسیتی و همچنین از مردم فلسطین به ویژه افرادی که در محاصره قرار گرفته و از آب و مواد غذایی محروم شده اند.
شهریاری گفت: سازمان های بین المللی به ویژه سازمان ملل و شورای حقوق بشر نتوانستند وظایفی را که بعد از جنگ جهانی دوم به عهده گرفتند انجام دهند و نمره مردودی گرفتند. آن ها به جای برقراری صلح نتوانستند از جنایت های رژیم صهیونیستی  جلوگیری کنند.
خواستار توقف بدون قید و شرط جنگ هستیم
وی ادامه داد: در این همایش به دنبال توقف بدون قید و شرط جنگ هستیم و اخطار می کنیم به کسانی که به جنگ دامن می زنند و هشدار می دهیم مواظب باشید جنگ جدیدی را رقم نزنید. مراقب باشید دامن جنگ شما ممکن است دنیا را دچار گسست دوباره بعد از جنگ جهانی کند. امیدواریم مردم آزاده جهان در صحنه حضور داشته باشند و تشکر می کنیم از مردم و علمایی که در تظاهرات شرکت کردند و بیانیه دادند و تشکر می کنیم از کسانی که کالاهای صهیونیستی را تحریم کردند.
شهریاری تاکید کرد: از مقاومت یمن هم تشکر می کنیم که اجازه ندادند تسلیحات به رژیم صهیونیستی برسد و تشکر می کنیم از عراق که اظهار همدردی می کنند و به جبهه مقاومت کمک می کنند.
اسرائیل درصدد کوچ اجباری مجدد مردم غزه است
این استاد حوزه افزود: اسرائیل درصدد کوچ اجباری مجدد مردم غزه است و طبق دستور قرآن با این ظالمان مبارزه می کنیم.این همایش با حضور بیش از صد تن از علمای برجسته جهان اسلام به جهاد تبیین خواهیم پرداخت. در این سه ماه متونی از مطالب و همایش های وبیناری، تهیه شده و کتاب طوفان الاقصی و فقه المقاومت و همچنین گزارش فعالیت های ۵۰ وبینار با شرکت نمایندگانی از ۴۰ کشور، جلسات تبیین در حوزه فلسطین در فضای مجازی و بیانیه های علما با حضور آیت الله سیدابراهیم رئیسی رییس جمهور رونمایی خواهد شد.
Play
% buffered
00:43
Mute
Settings
PIP
Enter fullscreen
Download
شهریاری از برگزاری همایش طوفان الاقصی و بیداری وجدان بشری در یکشنبه 24 دی در هتل استقلال خبر داد و گفت: در این همایش بیش از صد تن از اندیشمندان و نخبگان جهان اسلام حضور خواهند داشت و همزمان با برگزاری این همایش در ایران، علمای سایر کشورها مانند ترکیه، تونس و موریتانی ظرفیت های خود را برای تبیین مقاومت و اصول و چارچوب های آن به میدان می آورند.
وی تاکید کرد: قطع رابطه سیاسی با رژیم غاصب صهیونیستی بر دولت های اسلامی الزام آور است و لازم است که دولت ها از مردم فلسطین حمایت کنند، به ویژه از افرادی که در محاصره قرار گرفته و از بدیهی ترین حقوق خود محروم شده اند. 
امکان ارسال کمک های مردمی به غزه وجود ندارد
شهریاری در پاسخ به ایرنا درباره میزان کمک های مردمی به مردم مظلوم فلسطین و غزه گفت: مجمع تقریب با راه اندازی سامانه آی محسن تلاش کرده تا امکان معرفی پویش های جدید را برای مردم و موسسات حامی فلسطین ایجاد کند و مردم هم مشارکت می کنند. البته نهادهای فعال در حوزه فلسطین نیز درحال جمع آوری کمک های مردمی هستند. فعلا نوار غزه در محاصره است و اجازه ارسال هیچگونه کمک های مردمی را به داخل غزه نمی دهند و حتی برخی از کشتی هایی که آماده شد و به غزه عزیمت کردند، پشت مرزهای فلسطین هستند و این یکی از جنایات رژیم صهیونیستی است که شاهد آن هستیم.
وی افزود: کمک های فراوانی از سراسر جهان در حال ارسال هست ولی چون راه بسته است امکان ارسال آن به داخل فلسطین وجود ندارد. هدف رژیم غاصب صهیونیستی این است که با فشارهای مضاعف مردم را به کوچ مجبور کند و ظلم هایی را که در 72 سال در فلسطین انجام داده بودند تا مردم را وادار به کوچ از سرزمین های خود کنند، جزو برنامه های این رژیم است و برای عملیاتی کردن این برنامه از ورود آب و غذا و حتی اقلام پزشکی جلوگیری می شود و فقط به صورت محدود در چند روز برخی امور بسیار جزیی وارد شد ولی امکان ارسال کمک به داخل فلسطین وجود ندارد. 
ضربه اقتصادی طوفان الاقصی به رژیم صهیونیستی
دبیرکل مجمع تقریب مذاهب افزود: پیش بینی اقتصاددان های کشورهای مختلف انجام دادند این است که اگر امروز جنگ به پایان برسد، دو سال طول خواهد کشید تا این رژیم غاصب به نقطه پیش از طوفان الاقصی در حوزه اقتصادی برسد و معادلات اقتصادی به اندازه ای به این رژیم ضربه زده است که دو سال طول خواهد کشید، این نشان دهنده توفیقی است که با حمایت و همکاری همه مردم دنیا در مقابل این ظلم قیام کردند، محقق شده است.
وی افزود: علمای اسلام در تحقق این دستاورد نقش کلیدی داشتند. چون عمده تحریم ها توسط علما صورت گرفته نه توسط دولت ها. این علمای اسلام بودند که فتوا صادر کردند به حرمت حمایت اقتصادی به هر شکل از رژیم غاصب و این نشان می دهد که تا چه حد علما می توانند با حضور و تبیین خود در صحنه و با راهبری خود به وسیله فتاوا و بیانیه ها مردم را به سمتی که پیروزی نهایی از آن مستضعفان باشد، راهنمایی کنند. 
سخنان دبیرکل مجمع جهانی تقریب مذاهب اسلامی را اینجا بشنوید.
اخبار و فیلم های مربوط به وبینارهای برگزار شده از سوی مجمع جهانی تقریب مذاهب اسلامی را اینجا ببینید.
Play
% buffered
00:43
Mute
Settings
PIP
Enter fullscreen
Download
گروه‌های مقاومت فلسطین در ۱۵ مهر برابر با هفتم اکتبر ۲۰۲۳، عملیات غافلگیرکننده‌ای با نام «طوفان الاقصی» را از غزه در جنوب فلسطین علیه مواضع رژیم اسرائیل آغاز کردند که پس از ۴۵ روز نبرد و درگیری، سوم آذر برابر با ۲۴ نوامبر ۲۰۲۳، میان رژیم صهیونیستی و حماس آتش بس موقت چهار روزه یا همان وقفه برای تبادل اسرا میان حماس و اسرائیل برقرار شد. 
این وقفه در جنگ، هفت روز ادامه یافت و صبح جمعه ۱۰ آذر برابر با اول دسامبر، آتش‌بس موقت به پایان رسید و رژیم اسرائیل حملات علیه غزه را از سرگرفت. این رژیم برای تلافی حملات غافلگیرکننده‌ «طوفان الاقصی» و جبران شکست خود و توقف عملیات مقاومت، تمام گذرگاه‌های نوار غزه را بسته و در حال بمباران این منطقه است.
وزارت بهداشت غزه اعلام کرده است که در نود و چهارمین روز جنگ اسرائیل، آمار شهدای این جنگ به ۲۳ هزار و ۸۴ نفر و تعداد مجروحان به ۵۸ هزار و ۹۲۶ نفر مجروح رسیده است."
culture,"به گزارش خبرنگار فرهنگی ایرنا، «محمدمهدی اسماعیلی» پس از نشست هیات دولت در جمع خبرنگاران همچنین اظهار داشت: دیروز جشنواره موسیقی نواحی را داشتیم؛ این جشنواره در ۵ منطقه برگزار شد و دیشب اختتامیه آن در تالار رودکی بود، در این مراسم به هنرمندان برجسته که عمدتا هنرمندان محلی و منطقه ای بودند نشان درجه یک هنر را اعطا کردیم، تسهیلات ماهیانه و بیمه درمانی کامل مشمول آنها می‌شود، سال هاست که این کار آغاز شده ولی برای فرهنگ سازی آن را برجسته کردیم.
وی افزود: دیروز جشنواره فیلم فجر بحث انتخاب آثار را پشت سر گذاشت و به کمیته داوری ارسال شد، این جشنواره با شکوه ویژه ای شروع شده است و در بخش داخلی با گونه های مختلفی همچون فیلم کمدی، اجتماعی، پلیسی، دفاع مقدس، اربعین و جبهه مقاومت حضور دارند.
وی گفت: اتفاق مهم، رویش نسل جدید در سینماست که ۱۰ کارگردان و تهیه کننده فیلم اولی داریم، نگاه مناسب به شهرستان ها داریم. ۳۵ درصد کارها تولیدش در شهرستان ها بوده است. ۸ کارگردان خانم در این دوره هستند، دیروز نتایج اعلام شد و جشن بزرگ ملی سینمای ایران در دهه فجر در دید مخاطبان قرار می گیرد.
عبور جامعه هنری از کج اندیشان مزدور 
وی افزود: جا دارد از حضور هنرمندان در موضوع دفاع از بحث شهدای کرمان تشکر کنم. یک انسجام ملی را شاهد بودیم. از اهالی فرهنگ و هنر که پا به پای همه اقشار و گروه ها به محکوم کردن تروریسم و افشا شدن چهره واقعی جبهه صهیونیستی، غربی و ضد اسلامی که بر علیه کشور ما است در این موضوع حساسیت نشان دادند، تشکر می کنم. 
اسماعیلی گفت: امروز دست های آلوده ای که از سال گذشته در فتنه ۱۴۰۱ علیه جمهوری اسلامی توطئه می کردند از فاجعه خونین کرمان بیرون آمده است و نشان می دهد که ما با چه دشمنان خونریزی روبه رو هستیم. جامعه هنری ما به خوبی خودش را نشان داد و با برخی از افراد کج اندیش وابسته مزدوری که کاری جز نمک پاشیدن بر زخم مردم ندارند از آنها تبری جست و فاصله گذاری کرد که جای تشکر دارد و من به طور ویژه از آنها تقدیر می کنم.
خبر نادرستی از من درج شده است 
وزیر فرهنگ و ارشاد اسلامی همچنین در پاسخ به سوال خبرنگاری درباره انتشار این اظهار نظر که «یک میلیون نفر از خارج کشور برای دیدن کنسرت ها به کشور آمدند» گفت: خبر نادرستی درج شده بود که همکاران من، صوت آن جلسه را منتشر کردند. این هم خبر جدیدی نبود. در یک جلسه پرسش و پاسخ با اهالی فرهنگ و هنر زنجان به تغییر سیاست‌گذاری ها اشاره کردم و گفتم که در نوروز ۱۴۰۱ در فاصله اسفند تا فروردین طبق آمارهای رسمی کشور که وجود دارد و نهادهای غیر از وزارت فرهنگ آن را اعلام کرده بودند مجموعا ۴۰۰ هزار نفر از هموطنان ما برای حضور در اجراهای صحنه‌ای خارج از کشور در ترکیه، آذربایجان، گرجستان، ارمنستان و دوبی رفته بودند. 
وی افزود: اشاره کردم که ما این ریل را تغییر دادیم و این تغییر ریل باعث شد از اسفند تا فروردین سال ۱۴۰۲ بیش از یک میلیون نفر از ایرانیان در اجراهای صحنه‌ای حضور پیدا کردند. برگزاری با همه استانداردهای یک جشنواره هنری سالم که  کمترین خدشه‌ای به قانون وارد نشود. من این را به عنوان تغییر سیاست اعلام کردم. 
از برخی واکنش‌ها تعجب می‌کنیم که به این سرعت جمع ریاضی می‌بندند
اسماعیلی تصریح کرد: البته از برخی واکنش‌ها تعجب می‌کنیم که به این سرعت جمع ریاضی می‌بندند. روشن است و چیز جدیدی نبود. این که چند پرواز آمده و چند پرواز برگشته است را به حساب این می‌گذارم که در حوزه فرهنگ و هنر این روزها نشاط و رونق هست و دوست دارند به انحای مختلف این نشاط و سرور را نشان دهند. از این حیث باید تشکر کرد.
وی گفت: واقعیت روشن است و چیز جدیدی نبود. یک جلسه پرسش و پاسخ بود و امروز این رونق در سینما، تئاتر و موسیقی و در زیرساخت‌ها مشخص است.   
آماده بهره برداری از مجموعه بزرگی در یزد هستیم
وزیر فرهنگ و ارشاد اسلامی اظهار داشت: ما آماده می‌شویم از زیباترین و بی‌نظیرترین مجموعه فرهنگی و هنری که آماده است، در روزهای آینده بهره‌برداری کنیم. بعد از مجموعه کرمان مجموعه ای بی نظیر در دوره خود بود. 
وی گفت: مجموعه یزد آماده بهره‌برداری می‌شود که از همه حیث با آخرین فناوری‌ها در حوزه سالن، موسیقی و تئاتر در اختیار مردم قرار می‌گیرد. بخش مهمی را هم آماده کردیم. دولت مردمی زیرساخت ها را اتقا می‌دهد.
اسماعیلی خاطرنشان کرد: مجموعه یزد را با ۶۹ درصد پیشرفت بعد از ۱۵ سال تحویل گرفتیم. در کمتر از یک سال و نیم از آغاز ۱۴۰۱ تا به امروز با دو برابر بودجه‌ای که تا آن روز هزینه شده بود، مجموعه یزد آماده بهره‌برداری است.   
وی خاطرنشان کرد: مجموعه اراک و دیگر مجموعه‌ها هم آماده شده و اجراها در آنها اتفاق می‌افتد. حضور مردم در بهترین مکان‌ها اتفاق می‌افتد. ما خوشحالیم که این رونق پرشور به حوزه فرهنگ و هنر برگشته است و مردم و اهالی فرهنگ و هنر از این موضوع راضی هستند. دوستانی هم که به هر حال این شادی مردم خیلی به مذاقشان خوش نمی‌آید یک ذره تحمل کنند. به هر حال می‌گذرد. 
توافقات در خصوص پروازهای حج در ساعت‌های آینده
وزیر فرهنگ و ارشاد اسلامی همچنین در خصوص پروازهای حج و عدم اطلاع رسانی درباره این پروازها  به خبرنگاران گفت: هفته پیش این را اعلام کردم. هم از آقای بذرپاش و هم به طور ویژه از آقای امیر عبدالهیان تشکر می‌کنم. همه دوستان پیگیرند. روز یکشنبه رئیس سازمان حج را عازم عربستان کردم و پیش از این جلسه (گفت و گو با خبرنگاران) در تماس بودم که آخرین نتیجه آن را بگیرم که اعلام می‌شود و مسائل را حل می‌کنند. 
وی افزود: این مساله فنی بین دو مجموعه هواپیمایی بوده است  و این ناهماهنگی که بین مجموعه‌های پروازی شد پروازها را دچار تاخیر کرد. امیدواریم با توافقاتی که در ساعت‌ها و روزهای آینده و بسیار نزدیک انجام می شود بتوانیم این موضوع را پشت سر بگذاریم.
جشنواره فجر مال همه است
اسماعیلی درباره جشن بزرگ سینمای ایران در جشنواره فجر گفت: این رویداد برای همه مردم و هنرمندان است و از همه دعوت می‌کنم در این جشن شرکت کنند.
واکنش وزیر فرهنگ به شایعه گرانی بلیت سینماها
وزیر فرهنگ و ارشاد اسلامی همچنین درباره  شایعه گرانی بلیط سینماها گفت: بلیط سینماها دارد شناور می‌شود و ما روزهای نیم بها بودن قیمت بلیط سینما را دو  روز دوشنبه و سه‌شنبه کردیم.
تابلوی لاتین ورودی شهرها، باید فارسی بشوند
اسماعیلی همچنین درباره تابلوی لاتین ورودی شهرها گفت: این، کاملا حالت نمایشی دارد. کلمه شهر با لاتین برجسته شده است. ما مشکلی نداریم. این را فارسی بنویسند با فونت کوچکتر 70 به 30؛ می توانند انگلیسی یا لاتین آن را بنویسند اما اصل فارسی است و اعلام کردیم.
وی افزود: از وزیر کشور هم تشکر می‌کنم و وزارت کشور پای کار آمده و شهرداران ملزم شده‌اند که این اتفاق در اسرع وقت رخ دهد. 
کار جناحی توسط مسئولان دولتی برای انتخابات مذموم است  
وی همچنین در پاسخ به سوالی در خصوص گزارش‌هایی مبنی بر تخلف انتخاباتی توسط مدیران گفت: هر کسی در جایگاه‌های دولتی و در فضای انتخاباتی شرکت کند از دو حیث قابل بررسی است؛ وقتی مجموعه مردمی برای تشویق مردم کار می‌کند که اصلا تکلیف ماست و هر جا می‌رویم در مورد انتخابات صحبت می‌کنیم. ولی وقتی مدیری کار جناحی یا سیاسی می‌کند مذموم و خلاف قانون است.
وی افزود: اگر چنین اتفاقی افتاده باشد که به من هم گزارش رسیده و دادم بررسی کنم که ببینم موضوع چیست که آیا این جلسه انتخاباتی برای حمایت از فرد یا فهرست خاصی بوده یا خیر. اگر چنین چیزی باشد تخلف است و موضع دولت روشن است و دولت در موضوع انتخابات و مشی دولت در موضوع انتخابات دعوت و تسهیل یک مشارکت حداکثری است."
culture,"به گزارش ایرنا، «همراه با خاطره‌ها» که شامل خاطره انگیزترین آثار استاد مجید انتظامی است پیشتر در ۵ شب از ۱۴ تا ۱۸ آذرماه، به رهبری مجید انتظامی روی صحنه رفته بود.
به دلیل استقبال مخاطبان از این اجرا، دوباره به مدت۵ شب از ۱۵ تا ۱۹ دی ماه این اجرا در تالار وحدت برگزار شد.
رویداد همراه با خاطره‌ها برگزیده آثار استاد مجید انتظامی با همراهی ارکستر ملی ایران و رهبری وی قرار بود سال گذشته به مناسبت هفته دفاع مقدس در تالار وحدت به روی صحنه برود اما به دلیل شرایط نامناسب، این رویداد لغو شد.
این رویداد با اجرای برگزیده آثار استاد انتظامی پس از یک دهه دوری از صحنه با همکاری مشترک بنیاد رودکی، انجمن موسیقی ایران و دفتر موسیقی معاونت هنری وزارت فرهنگ و ارشاد اسلامی برگزار شد.
سمفونی حماسه خرمشهر، از کرخه تا راین، آژانس شیشه‌ای، بوی پیراهن یوسف، دیوانه‌ای از قفس پرید، آرزوی بزرگ، ترن، دوئل، شیخ بهایی و زال و سیمرغ (بچه‌های کوه آلپ) قطعات این اجرا هستند.
در این رویداد، ارکستر موسیقی ملی ایران با ترکیبی از سازهای ایرانی و کلاسیک و همراهی گروه کُر بنیاد رودکی، خاطره انگیزترین آثار مجید انتظامی را نواخت."
culture,"به گزارش ایرنا از روابط عمومی بنیاد سینمایی فارابی، این مجموعه سینمایی، امسال با راهبرد شتاب‌دهندگی و حمایتی در تولید سینمای ایران، تمام تولیدات خود را به صورت محصول مشترک با نهادها و یا با بخش خصوصی تولید کرده است.
با اعلام اسامی ۳۳ فیلم راه یافته به سه بخش مسابقه «سودای سیمرغ» و «نگاه نو» و «انیمیشن» توسط مجتبی امینی دبیر چهل و دومین جشنواره بین‌المللی فیلم فجر، بنیاد فارابی نیز اسامی ۱۲ فیلم سینمایی راه یافته به بخش مسابقه جشنواره را به شرح ذیل اعلام کرد:
۱- «آبی روشن» به کارگردانی بابک خواجه پاشا و تهیه کنندگی سید محمدحسین میری (محصول سازمان اوج و بنیاد فارابی)
۲- «آپاراتچی» به کارگردانی قربانعلی طاهری فر و تهیه کنندگی سجاد نصراللهی (محصول سازمان سوره و بنیاد فارابی)
۳- «آسمان غرب» به کارگردانی محمد عسگری و تهیه کنندگی حبیب والی نژاد (محصول سازمان سوره و بنیاد فارابی)
۴- «بهشت تبهکاران» به کارگردانی مسعود جعفری جوزانی و تهیه کنندگی فتح‌اله جعفری جوزانی و علی قائم مقامی (بنیاد فارابی و بخش خصوصی)
۵- «دست ناپیدا» به کارگردانی انسیه شاه حسینی و تهیه کنندگی سیدسعید سیدزاده (بنیاد شهید، بنیاد فارابی و بخش خصوصی)
۶- «دو روز دیرتر» به کارگردانی اصغر نعیمی و تهیه کنندگی محسن شیرازی (محصول بنیاد روایت فتح، بنیاد فارابی و موسسه بهمن سبز)
۷- «شور عاشقی» به کارگردانی و تهیه کنندگی داریوش یاری (بنیاد شهید، بنیاد فارابی و بخش خصوصی)
۸- «شه سوار» به کارگردانی و تهیه کنندگی حسین نمازی (بنیاد فارابی و بخش خصوصی)
۹- «صبح اعدام» به کارگردانی بهروز افخمی و تهیه کنندگی علیرضا شیرمحمدی (سازمان سوره، بنیاد فارابی و بخش خصوصی)
۱۰ – «قلب رقه» به کارگردانی خیراله تقیانی پور و تهیه کنندگی سعید پروینی (بنیاد رسانه‌ای بیان و بنیاد فارابی)
۱۱- «معجزه پروین» به کارگردانی محمدرضا ورزی و تهیه کنندگی محمدرضا شریفی نیا (میراث فرهنگی و بنیاد فارابی)
۱۲- «میرو» به کارگردانی حسین ریگی و تهیه کنندگی سعید الهی (بنیاد شهید، بنیاد فارابی و بخش خصوصی)
براساس این گزارش، از میان این ۱۲ اثر، در ۶ فیلم تهیه کنندگان و بخش خصوصی نیز بخشی از سهامداران و شرکای فارابی و نهادهای فیلمسازی هستند. از میان ۱۷ فیلم ثبت نامی فارابی چند فیلم دیگر نیز به بخش نهایی راه نیافت و یا نسخه نهایی آن به جشنواره نرسید.
توجه به الگوی قهرمان در دفاع مقدس، موضوع تاریخ اسلام، فیلم اجتماعی و طنز خانوادگی، موضوعات انقلاب اسلامی و مقاومت اسلامی، توجه به سینمای نوجوان، تولید در حوزه تاریخ معاصر از موضوعات سبد تولیدات امسال بنیاد فارابی است که با نظر هیأت انتخاب، مجوز حضور در دو بخش رقابتی «سودای سیمرغ» و «نگاه نو» جشنواره را به دست آوردند.
چهل و دومین جشنواره بین‌المللی فیلم فجر ۱۲ تا ۲۲ بهمن ماه امسال برگزار می‌شود."
culture,"حجت الاسلام حمید شهریاری در گفت و گو با خبرنگار معارف ایرنا گفت: یکی از وظایفی که ما بر عهده داریم، تحریم کالاهای اسراییلی است تا بتوانیم با این کار ضربه محکمی به اقتصاد اسراییل وارد کنیم کما این که طی ۹۰ روز گذشته به شکل سهمگینی این ضربه وارد شده است.
وی افزود: البته این مساله پیچیدگی هایی دارد. مثل منشاءهایی که این کالاها دارند یا گاهی برخی کالاها به شکل اشتراکی با رژیم صهیونیستی تولید می شوند. این پیچیدگی ها مقداری انجام این عمل را به شکل یک طیف قرار می دهد که گاهی تشخیص آن دشوار می شود.
شهریاری افزود: در این میان گاهی اخبار نادرست نیز در رسانه ها دیده می شود اما آنچه که مسلم است این است که نظام جمهوری اسلامی اجازه وارد شدن کالاهای صهیونیستی حتی کالاهایی که منشاء اسراییلی دارند را به کشور نخواهد داد. آنچه در جریان است، هیچ نوع ارتباط آشکاری با رژیم صهیونیستی ندارد و اگر ارتباط پنهانی دارد، نهادهای امنیتی در تلاش هستند تا این ارتباطات پنهان را کشف کنند و از ورود این کالاها به سرزمین های اسلامی جلوگیری کنند.
وی ادامه داد: کسانی که مسئول اصلی هستند و می توانند کار را دنبال کنند، علاوه بر دولت ها، بخش خصوصی هستند که عمدتا واردات و صادارت را انجام می دهند و همینطور مردم عادی که در نهایت به عنوان مصرف کننده این کالاها را خریداری می کنند. تمام این طیف ها از دولت ها و بخش خصوصی و مردم می توانند مشارکت کنند. البته ممکن است نتوانیم به صورت صد در صد این عمل را محقق کنیم ولی می توانیم یک ضربه سهمگینی به اقتصاد رژیم صهیونیستی و لو با انجام پاره ای از اقداماتی که در توانمان هست، این عمل را محقق کنیم."
culture,"به گزارش خبرنگار هنرهای تجسمی ایرنا، پایان هفته فرصت مناسبی برای علاقه‌مندان هنرهای تجسمی است تا از نمایشگاه‌های مختلف در این حوزه دیدن کنند، نمایشگاه‌هایی از جمله «عبور از سایه‌ها»، «از خزان پاییزتر»، «راز طبیعت»، «نقاب سفید»، «نطق بی‌کلام»، «انعکاس رویا»، «خط و نگاره» و «ردپای سبا» جمعه- ۲۲ دی ماه- در گالری‌ها و نگارخانه‌های شهر تهران افتتاح می‌شوند.
همچنین به مناسبت چهارمین سالگرد شهادت سردار حاج قاسم سلیمانی و عملیات «طوفان‌الاقصی» نمایشگاه‌هایی در بعضی از گالری‌ها برپا شده است که در این گزارش معرفی می‌شوند.
نمایش عکس‌های کمتر دیده شده از شهید سلیمانی
نمایشگاه «دیده نشده؛ عکس‌های کمتر دیده شده جنگ تحمیلی تا شهادت سرباز قاسم سلیمانی» ۱۳ دی تا ششم بهمن روزهای شنبه تا چهارشنبه از ساعت ۹ تا ۱۹ و روزهای پنجشنبه و جمعه از ساعت ۱۵ تا ۱۹ در گالری «خانه» واقع در حوزه هنری انقلاب اسلامی، خیابان سمیه تقاطع خیابان حافظ، میزبان بازدیدکنندگان است.
این نمایشگاه شامل ۴۰ عکس از آثار ۲۰ عکاس است که از دوره جنگ تحمیلی تا شهادت سرباز قاسم سلیمانی عکاسی شده‌اند و با ابعاد ۵۰ × ۷۰ سانتی‌متر، ۱۰۰ × ۱۵۰ سانتی‌متر و ۱۰۰ × ۷۰ سانتی‌متر به نمایش درآمده‌اند.
«شهید القدس» در نگارخانه عالی
نمایشگاه گروهی آثار منتخب رویداد تجسمی «شهید القدس» ۱۶ تا ۲۴ دی‌ هر روز از ساعت ۹ تا ۱۸ در نگارخانه ابوالفضل عالی حوزه هنری دایر است.
این نمایشگاه حاصل تلاش ۱۲۰ هنرمند شرکت‌کننده در کارگاه پوستر، کتیبه و پرچم و تصویرسازی «شهید القدس» است که از ۲۸ تا ۳۰ آذر با مشارکت حوزه هنری استان کرمان، مرکز هنرهای تجسمی حوزه هنری، اداره کل فرهنگ و ارشاد اسلامی و مس سرچشمه در کرمان برگزار شد. ماحصل کارگاه خلق ۱۷۰ اثر هنری بود که از میان آنها ۴۷ اثر از ۴۲ هنرمند به نمایشگاه «شهیدالقدس» راه یافت.
«شهید القدس» در ایوان انتظار
نمایشگاه «شهید القدس» شامل ۲۵ اثر از آثار گرافیکی انجمن هنرهای تجسمی انقلاب و دفاع مقدس بنیاد فرهنگی روایت فتح با موضوع شهید حاج قاسم سلیمانی به مناسبت سالگرد شهادت وی تا ۲۷ دی با همکاری بنیاد فرهنگی روایت فتح و معاونت فرهنگی و اجتماعی شرکت بهره‌برداری مترو تهران در ایوان انتظار ایستگاه مترو میدان حضرت ولی‌عصر (عج) برپاست.
«طوفان‌الاقصی» در خانه کاریکاتور
نمایشگاه کارتون‌های «طوفان‌الاقصی» همزمان با سالگرد شهادت سردار قاسم سلیمانی و ادامه جنایات رژیم صهیونیستی در غزه شامل ۴۲ اثر از آثار محمدحسین نیرومند، سیدمسعود شجاعی طباطبایی و مازیار بیژنی با همکاری مرکز هنرهای تجسمی حوزه هنری ۱۱ تا ۲۹ دی مصادف با روز غزه شنبه تا چهارشنبه ساعت ۱۰ تا ۱۸ در خانه کاریکاتور ایران واقع در خیابان شریعتی، تقاطع بزرگراه همت، خیابان داوود گل‌نبی، بعد از میدان شهید احمدی روشن، شماره ۴۴ دایر است.
«غزه» در نگارخانه آفرینش نور
نمایشگاه گروهی نقاشی و خوشنویسی «غزه» با هدف همراهی با مردم مظلوم فلسطین، به خصوص کودکان و محکوم کردن جنایات رژیم صهیونیستی شامل آثار نقاشی و خوشنویسی ۱۵ هنرمند به سرپرستی مریم میکائیلی‌نیا، از ۱۶ تا ۲۶ دی‌ ساعت ۹ تا ۱۸ در نگارخانه آفرینش نور مجتمع فرهنگی هنری نور واقع در فلکه دوم صادقیه، بلوار آیت‌الله کاشانی، بعد از پل شهید ستاری، جنب شهر کتاب برپاست.
«عبور از سایه‌ها» در باوان
نمایشگاه آثار نقاشی رقیه نجدی با عنوان «عبور از سایه‌ها» ۲۲ دی ساعت ۱۵ تا ۲۰ در گالری باوان به نشانی خیابان مطهری، خیابان لارستان، خیابان عبده، پلاک هفت افتتاح می‌شود و تا ۲۳ بهمن دوشنبه تا پنجشنبه ساعت ۱۲ تا ۲۰ دایر است. گالری روزهای شنبه و یکشنبه تعطیل است.
این رویداد، پیوند مکرر خاطراتی است که در اعماق زیست بازیگرانش به ظهور می‌رسد. جهانی که هر دم در بازگشتی است به وقایعی در زمانی که گاه شاید زندگی‌شان را به دو نیم می‌کند و گاه امروزی که چیستیش را می‌توان در ناخودآگاه‌شان جست و جو کرد.
«سایه‌ی فراموشی» در گالری ژاله
نمایشگاه آثار نقاشی عاطفه محمدپور با عنوان «سایه‌ی فراموشی» ۲۲ دی ساعت ۱۶ تا ۲۱ در گالری ژاله به نشانی خیابان سمیه، بعد از خیابان مفتح، بن بست پروانه، پلاک چهار افتتاح می‌شود و تا ششم بهمن به جز شنبه‌ها ساعت ۱۳ تا ۲۰ ادامه دارد.
«نگاهی به بیومورفیک» در گالری فریا
نمایشگاه گروهی حجم، چیدمان و مجسمه براساس نگاهی به طبیعت بیومورفیک ۲۲ دی ساعت ۱۶ تا ۲۱ در گالری فریا اسپیناس به نشانی سعادت آباد، میدان بهرود، هتل اسپیناس پالاس، درب ورودی ٢ افتتاح می‌شود و تا ششم بهمن به جز یکشنبه‌ها ساعت ۱۵ تا ۲۰ دایر است.
«از خزان پاییزتر» در باشگاه
نمایشگاه انفرادی فرناز شادروان با عنوان «از خزان پاییزتر» ۲۲ دی تا ششم بهمن جمعه‌ها ساعت ۱۶ تا ۲۰ و سایر روزها ساعت ۱۲ تا ۲۰ در گالری باشگاه به نشانی خیابان کریم‌خان، خیابان حسینی، کوچه دوازدهم، پلاک سیزدهم، طبقه سوم برپاست. گالری شنبه‌ها تعطیل است.
«سه‌گانه/شماره نه» در شریف
نمایشگاه آثار فریده شفیعی، مینا محمدی سرشت و شیدا منجمی با عنوان «سه‌گانه/شماره نه» ۲۲ دی ساعت ۱۶ تا ۲۰ در گالری شریف به نشانی میدان قدس، خیابان شریعتی، کوچه ماهروزاده، پلاک ۱۱ افتتاح می‌شود و تا ششم بهمن ساعت ۱۲ تا ۱۹ ادامه دارد. گالری شریف شنبه‌ها تعطیل است و بازدید یکشنبه‌ها با قرار قبلی است.
«فوران» در بُستان
نمایشگاه انفرادی پگاه شاملو با عنوان «فوران» ۲۲ دی تا چهارم بهمن به جز دوشنبه‌ها ساعت ۱۶ تا ۲۰ در گالری بُستان به نشانی خیابان مطهری، خیابان لارستان، نبش بیست و دو، پلاک ۷۱ برپاست.
«راز طبیعت» در نگاه
نمایشگاه آثار نقاشی سعید امدادیان با عنوان «راز طبیعت» ۲۲ دی تا چهارم بهمن جمعه‌ها ساعت ۱۶ تا ۲۰ و سایر روزها به جز دوشنبه‌ها ساعت ۱۲ تا ۱۹ در گالری نگاه به نشانی خیابان مطهری، خیابان جم (فجر)، خیابان غفاری، پلاک ۶۴ برپاست.
«نقاب سفید» در گالری سیحون
نمایشگاه گروهی نقاشی با نمایشگاه‌گردانی مولود عظیم‌پور با نمایش آثار ۱۷ هنرمند؛ زنده یاد امیرحسین امیرجلالی، ابراهیم اکبری‌گرز، اسماعیل انوری فر، سعید امکانی، علیرضا پویا، محسن جمالی‌نیک، ساوالان جماعتی ثمرین، رامین حفیظی، علی خالق، بهمن زارعیان، الیاس ستاری، علی سعیدی، علی گلباز، محمدعلی مشرفی، همایون موسوی، پرویز معزز و اکبر نیکانپور، ۲۲ دی تا چهارم بهمن‌ جمعه‌ها ساعت ۱۶ تا ۲۰ و سایر روزها به جز دوشنبه‌ها ساعت ۱۴ تا ۱۹ در گالری سیحون واقع در خیابان وزراء، کوچه چهارم، شماره ۱۱ دایر است.
در بخشی از بیانیه نمایشگاه به قلم عظیم‌پور آمده است: «نقاب سفید هنرمندان با سابقه و مطرح را در یک نمایشگاه گرد هم آورده است که محدودیت‌ها و رنج‌های اجتماعی بر انسان در عصر کنونی تحمیل شده در آن بازگو می‌شود و نوعی انتقاد از وقایع امروز ما است. جهانی بدون آرامش و حس امنیت، ترس و وحشت، درد، بیماری، غم ناامنی، نابسامانی و پریشان حالی در این مجموعه نقاشی ها را می‌توان کامل ترین نگاه و ذهن خلاق دانست، تلاشی برای آگاه کردن انسان‌ها از آنچه که می‌گذرد.»
«دومین ضیافت» در گالری شیرین
نمایشگاه آثار نقاشی ارغوان بروجنی (مرضیه قاسمپور بروجنی) با عنوان «دومین ضیافت» ۲۲ دی تا سوم بهمن جمعه‌ها ساعت ۱۶ تا ۲۰ و شنبه تا پنجشنبه ساعت ۱۱ تا ۱۹ در گالری شیرین به نشانی خیابان کریمخان‌زند، خیابان سنایی، کوچه‌ سیزدهم، پلاک پنج دایر است. گالری دوشنبه‌ها تعطیل است.
«جایگاه» در بام
نمایشگاه آثار حجمی بهزاد اسلامی با عنوان «جایگاه» ۲۲ دی تا سوم بهمن ساعت ۱۶ تا ۲۰ در گالری بام به نشانی خیابان سنایی، کوچه نوزدهم، پلاک ۱۶، واحد ۲ برپاست.
«نطق بی‌کلام» در نگارخانه لاله
نمایشگاه گروهی منتخبی از آثار ۲۷ نقاش جوان با عنوان «نطق بی‌کلام» به انتخاب محسن کمالی واحد آزاد، ۲۳ دی ساعت ۱۶ تا ۱۹ در نگارخانه لاله به نشانی خیابان دکتر فاطمی، ضلع شمالی بوستان لاله، روبه‌روی پارکینگ طبقاتی لاله افتتاح می‌شود و تا دوم بهمن ساعت ۹ تا ۱۷و پنجشنبه‌ها ساعت ۹ تا ۱۳ ادامه دارد.
در این مجموعه سعی شده، «بودن» و «نقش زدن» با تنوع آثار و تکنیک‌های ارائه شده بدون محدودیت‌های گفتاری ارایه شود.
افسانه آبشاری، اکرم احمدی، ملیکا اردهالی، نوشین احمر پیله رود، طیبه انصاری، شهلا تبریزی، ملیحه حریریان، مرضیه حقانی نژاد، ساجده داودوندی، ندا ظهیری کشه، ندا عسکرمحمدی، شیوا فضلی خیرآبادی، شکوفه فرهنگ، فاطمه کارگر، آرزو کمالی واحد آزاد، الهام گل وری، راحله مقدم، ریحانه سادات موسوی، مریم محمدی، اکرم ملا ملکی، لیلا نصیری، زهرا نساجی جهرمی، فاطمه نساجی جهرمی، پروین نورپور، کیمیا نجفی و زینب یوسف وند از هنرمندان این نمایشگاه هستند.
«لطمه‌های هنجار» در استخر
نمایشگاه آثار سرامیکی و پرفورمنس تعاملی «لطمه‌های هنجار» با آثاری از مهرداد ابوطالبی ۲۲ دی تا یکم بهمن ساعت ۱۷ تا ۲۱ در گالری استخر از پروژه‌های مجموعه‌ آرتیبیشن در ایوان ربط به نشانی خیابان شریعتی، بالاتر از پل رومی، کوچه رضایی، پلاک ۶، انتهای مجموعه‌ ایوان ربط به نمایش درمی‌آید.
در توضیح این نمایشگاه نوشته شده: «یکی از اولین واکنش‌های ما به هر آسیبی که به آن دچار می‌شویم، کتمان و انکار ناخواسته‌ درد و اتفاق است. جنبه مهم مواجهه با فاکتورهای اضطراب و آسیب‌زا، میزان تاب‌آوری اشخاص و روی آوردن‌شان به تساهل و شناخت بیش از پیش رنج حاصل از همزیستی در جامعه‌ است. این رویکرد به مرور شاکله روانی ما را هم تحت تاثیر قرار می‌دهد.»
«یخ چال» در بینش
نمایشگاه آثار نقاشی زهرا مومنی با عنوان «یخ چال» با گردآوری بیتا عالی مهر، ۲۲ دی ساعت ۱۷ تا ۲۱ در گالری بینش به نشانی خیابان ولی‌عصر(عج)، پایین‌تر از پل پارک وی، کوچه خاکزاد، پلاک ۲۲ افتتاح می‌شود و تا ۲۹ دی ساعت ۱۶ تا ۲۰ ادامه دارد.
«انعکاس رویا» در جاوید
نمایشگاه گروهی آینه با آثار هایده، هاشم و هادی ابراهیمی با عنوان «انعکاس رویا» ۲۲ تا ۲۹ دی ساعت ١۶ تا ۲۰ در گالری جاوید به نشانی خیابان ولی‌عصر(عج)، ابتدای زرتشت غربی، خیابان یزدان، شماره ۱۷، واحد یک برپاست. گالری یکشنبه‌ها تعطیل است.
«خط و نگاره» در نگارخانه هنر
نمایشگاه نگارگری و خوشنویسی «خط و نگاره» با نمایش آثار سهیلا لشکری ۲۲ دی ساعت ۱۶ تا ۱۹ در نگارخانه هنر فرهنگسرای ارسباران به نشانی خیابان شریعتی، بالاتر از سیدخندان، خیابان جلفا، کوچه عقاب افتتاح می‌شود و تا ۲۹ دی‌ هر روز از ساعت ۹ تا ۱۷ دایر است.
«ردپای سبا» در نگارخانه آفتاب
نمایشگاه نقاشی «ردپای سبا» آثار سبا معمر ۲۱ و ۲۲ دی‌ از ساعت ۱۴ تا ۱۷ در نگارخانه آفتاب فرهنگسرای نهج‌البلاغه در خیابان شریعتی، روبه‌روی خیابان کلاهدوز (دولت) خیابان امامزاده افتتاح می‌شود و تا ۲۷ از ساعت ۱۰ تا ۱۷ ادامه دارد. این نمایشگاه شامل آثاری است که با سبک رئال از طبیعت بی جان و حیوانات خلق شده‌اند.
«بوهمیا۲» در کاما
نمایشگاه انفرادی لیلا اسلامی ۲۲ دی ساعت ۱۷ تا ۲۱ در گالری کاما به نشانی جردن، خیابان دیدار شمالی، کوچه کیش شرقی، پلاک ٢٠ افتتاح می‌شود و تا ۲۷ دی ساعت ۱۴ تا ۲۰ دایر است. گالری شنبه‌ها تعطیل است.
«استاد شاگردی ۳» در برج آزادی
گروه هنری مسیح با مدیریت مسیح آذری پنجاه و پنجمین نمایشگاه خود را با عنوان «استاد شاگردی ۳» با ۵۵ اثر از ۲۹ هنرمند در سبک‌های رئال، هایپر رئال، امپرسیونیسم، اکسپرسیونیسم، سورئال در انواع رشته‌های طراحی، نقاشی، خط نقاشی، نقاشی خط و گرافیک برگزار می‌کند.
این نمایشگاه با حضور اساتید برتر رشته‌های تجسمی، سعید امدادیان، مسیح آذری، بهرام پورمهرام، آزاده پذیرا، محمد گلبوستانی، طاهره کریم زادگان، علی قادری، لیلا فخرآبادی، پدیده دهداری، آذر ضاربی، گیتا مه خاشابی، شهلا عسگری، مهناز قره حسنلو، اکرم مشایخی و هنرجویانشان ۲۲ دی ساعت ۱۶ در تالار آیینه و آسمان برج آزادی افتتاح می‌شود و تا ۲۷ دی همه ‌روزه به جز شنبه ساعت ١٠ تا ١٨ دایر است.
«بی خود» در نگارخانه شفق
نمایشگاه نقاشی گروهی «بی خود» با ۴۰ اثر از ۲۹ هنرمند در تکنیک‌های مختلف ۲۱ دی ساعت ۱۶ در نگارخانه شفق به نشانی خیابان سیدجمال‌الدین اسدآبادی (یوسف‌آباد)، خیابان بیست ‌ویکم، بوستان شفق، فرهنگسرای خانواده افتتاح می‌شود و تا ۲۸ دی از ساعت ۱۰ تا ۱۹ (۲۲ دی ساعت ۱۶ تا ۱۹) ادامه دارد.
در این نمایشگاه آثار اساتیدی همچون فیروزه اخلاقی، منوچهر معتبر، زنده یاد جلال شباهنگی، الیاس ستاری و رامبد دهقانی‌پور و سایر هنرمندان؛ فرزانه احسنی‌زاده، نیلوفر احمدی، پرستو اسماعیل‌زاده، سارا بنی‌فاطمه، رضا پیمان‌پناهی، شبناز چشم‌شب، زهرا چیت‌ساز زاده، موژان حق‌شناس، وجیهه رحیمی، نرگس رهبری، فاطمه سیف‌اشرفی، شیدا شمس، میسا صادقی، سمیه علی‌آبادی، مهسا لطفی‌ستان، مریم مرزوقی، فائزه معصومی، محدثه موقر، ناهید مؤمن‌خانی، محدثه مهدلو، فرزانه میرمجیدی، نفیسه نجاری و زهرا هوشنگی به نمایش گذاشته می‌شود.
«لاله» در زیرزمین دستان
نمایشگاه انفرادی ملیکا شفاهی با عنوان «لاله» ۱۵ دی تا ششم اسفند جمعه‌ها ساعت ۱۳ تا ۲۰ و سایر روزها ساعت ۱۱ تا ۱۹ در گالری زیرزمین دستان به نشانی خیابان فرشته، خیابان بیدار، پلاک ۶ برپاست. بازدید از نمایشگاه روزهای شنبه و یکشنبه و تعطیلات رسمی با تعیین وقت قبلی است.
«دو وضعیت آگاهی» در فضای نمایش سام
نمایشگاه «دو وضعیت آگاهی» آخرین مجموعه از مجسمه‌های محمدحسین عماد توسط پروژه‌های مرجان خلیلی با همکاری پروژه‌های ۰۰۹۸۲۱، ۱۵ دی تا ۱۳ بهمن جمعه‌ها ساعت ۱۶ تا ۲۱ و سایر روزها به جز شنبه‌ها ساعت ۱۴ تا ۱۹ در فضای نمایش سام به نشانی الهیه، خیابان فرشته (شهید مرتضی فیاضی) روبه‌روی خیابان کوهیار، مرکز تجاری سام سنتر، طبقه زیر همکف دایر است.
«سکوت و سکون» در گالری دوست
نمایشگاه انفرادی زهرا رضا دوست با عنوان «سکوت و سکون» ۱۵ دی تا سوم بهمن به جز روزهای شنبه و یکشنبه ساعت ۱۶ تا ۲۰ در گالری دوست به نشانی خیابان خرمشهر، خیابان عشقیار، خیابان چهارم، شماره چهار برپاست.
آثار امید بازماندگان و «خطوط گسل» در گالری اُ
نمایشگاه‌های آثار نقاشی امید بازماندگان و «خطوط گسل» آثار چیدمان فرنیاز ذاکر، ۱۵ دی تا دوم بهمن دوشنبه تا پنجشنبه ساعت ۱۲ تا ۲۰ و جمعه‌ها ساعت ۱۶ تا ۲۱ در گالری اُ به نشانی خیابان سنایی، خیابان شاهین (خدری)، پلاک ۱۸ دایر هستند.
«آن‌جا که بودم» در نیان
نمایشگاه انفرادی محمدرضا خلیلی با عنوان «آن‌جا که بودم» ۱۵ تا ۲۹ دی به جز شنبه‌ها ساعت ۱۴ تا ۱۹ در گالری نیان به نشانی میدان هفت تیر، خیابان مفتح جنوبی، خیابان تور، خیابان وفایی ورمرز آبادی، بن بست ابهری، پلاک پنج برپاست. ساعت بازدید روزهای تعطیل ۱۶ تا ۲۰ است.
«نمای نقطه نظر» در گالری ایوان
نمایشگاه گروهی «نمای نقطه نظر» پروژه ری‌اینستالیشن شماره ۲، پروژه‌ای از آسا نجفی با آثار هنرمندان پیشکسوت همچون پروانه اعتمادی، علی اکبر صادقی، احمد اسفندیاری و بهمن محصص ۱۵ تا ۲۹ دی به جز شنبه‌ها ساعت ۱۶ تا ۲۰ در گالری ایوان به نشانی الهیه، خیابان مهدیه، خیابان جبهه، کوچه لسانی، بن‌بست حمید، شماره یک برپاست.
«هفت هزارسالگان» در نگر
نمایشگاه آثار نقاشی مهسا شمشیان با گردآوری سعید باباوند، ۱۵ تا ۲۶ دی جمعه‌ها ساعت ۱۶ تا ۲۱ و سایر روزها به جز شنبه‌ها ساعت ۱۲ تا ۲۰ در نگارخانه نگر به نشانی زیر پل کریمخان، بعد از تقاطع ایرانشهر، پلاک ۱۵۴، زنگ دوم، طبقه اول برپاست.
«بازمانده‌ها» در گالری هما
نمایشگاه انفرادی اشلینگ ساره حق‌شناس با عنوان «بازمانده‌ها» ۱۵ تا ۲۶ دی ساعت ۱۱ تا ۱۹ در گالری هما به نشانی خیابان کریم خان زند، خیابان سنایی، کوچه چهارم غربی، پلاک هشت، واحد یک برپاست.
در بیانیه این نمایشگاه آمده است: «رفتار آدمی با شهرش بازتاب رفتارش با خود و دیگری است. به یاد جکی»
«بی‌چگونگی» در گالری ویستا
نمایشگاه آثار نقاشی ابراهیم اکبری‌گرز با عنوان «بی‌چگونگی» ۱۵ تا ۲۵ دی به جز شنبه‌ها ساعت ۱۶ تا ۱۹ در گالری ویستا به نشانی خیابان مطهری، خیابان میرعماد، کوچه دوازدهم، پلاک ۱۱ برقرار است.
«فرا شد» در نگارخانه آریا
نمایشگاه مجسمه‌های رضا میکائیل زاده با عنوان «فرا شد» ۱۵ تا ۲۵ دی به جز شنبه‌ها ساعت ۱۶ تا ۲۰ در نگارخانه آریا به نشانی خیابان ولی‌عصر(عج)، بالاتر از سه راه عباس آباد، کوی زرین، پلاک ۱۰ دایر است.
«به عشقِ تو ز جان برخیزم» در گالری سهراب
نمایشگاه «به عشقِ تو ز جان برخیزم» ۱۹ اثر حجمی از آثار هادی روشن ضمیر با موضوع «عشق» ۱۵ تا ۲۵ دی جمعه‌ها ساعت ۱۶تا ۲۰ و سایر روزها به جز یکشنبه‌ها ساعت ۱۱ تا ۲۰ در گالری سهراب به نشانی خیابان سمیه، بین مفتح و رامسر، شماره ۱۴۲ برپاست.
مبنای آثار نمایشگاه، کلمه عشق است که با توجه به تسلط روشن ضمیر بر خوشنویسی اکثر کارها بر پایه نستعلیق ساخته شده است؛ ضمن اینکه وی در این نمایشگاه چند کار گرافیکی نیز بر پایه این کلمه ارائه کرده است که البته این آثار گرافیکی، نستعلیق صرف نیستند. تمامی ۱۹ مجسمه این نمایشگاه، جدید و مربوط به سال‌های ۲۰۲۲ و ۲۰۲۳ هستند.
«رخداد» در گالری شکوه
نمایشگاه آثار نقاشی فرامرز خانی با عنوان «رخداد» ۱۵ تا ۲۵ دی ساعت ۱۶ تا ۱۹ به جز پنجشنبه‌ها و تعطیلات رسمی در گالری شکوه به نشانی فرمانیه، بلوار شهید اندرزگو، خیابان سلیمی شمالی، کوچه امیر نوری، پلاک ۱۹ برپاست.
«پرتره او» در گویه
نمایشگاه آثار نقاشی مهناز پسیخانی شامل ۱۳ اثر پرتره با عنوان «پرتره او» ۱۵ تا ۲۵ دی ساعت ۱۶ تا ۲۰ در گالری گویه به نشانی میدان هفت تیر، خیابان مشاهیر، کوچه لطفی، پلاک ۳۹ برپاست.
پسیخانی در بیانیه نمایشگاه آورده است: «پرتره، پنجره گشوده میان بیننده و سوژه است. پرتره، غایت نیست؛ بلکه همواره وسیله‌ای برای رسیدن به چهره‌ای انسانی‌ است. اگر پرتره به خودش منتهی شود، تبدیل به بت می‌شود؛ از این رو من میان «او» و «بیننده» حائلی ساختم. خدشه، فاصله، نقش… از نزدیک‌شدن به «او» در هراس شدم و از «او» فاصله گرفتم. پوشاندمش…»
«بهار، تابستان، پاییز، زمستان ... و بهار» در آرتیبیشن
نمایشگاه آثار نقاشی آرمان یعقوب‌پور با عنوان «بهار، تابستان، پاییز، زمستان ... و بهار» ۱۵ تا ۲۴ دی جمعه‌ها ساعت ۱۶ تا ۲۰ و سایر روزها ساعت ۱۱ تا ۲۰ در گالری آرتیبیشن به نشانی خیابان ولی‌عصر(عج)، بالاتر از خیابان فرشته، رو به روی بانک صنعت و معدن، پلاک ۲۷۹۸ دایر است.
این نمایشگاه با نگاه به فیلم «بهار، تابستان، پاییز، زمستان ... و بهار» اثر کیم کی دوک فیلمساز کره‌ای شکل گرفته و بستر دوباره‌ای برای خلق دوباره مناظر متاخر یعقوب‌پور با نمایشگاه‌گردانی ارشاد علی‌عسگری شده است.
«تصویر امروز» در گالری ایکس هما
نمایشگاه گروهی «تصویر امروز» هشتم دی تا یکم بهمن به جز دوشنبه‌ها ساعت ۱۱ تا ۱۹ در گالری ایکس هما به نشانی خیابان کریمخان زند، خیابان سنایی، کوچه سیزدهم، پلاک پنج دایر است.
«امکان بودن» در گالری شمیس
نمایشگاه گروهی سرامیک، مجسمه «امکان بودن» با آثار هنرمندان؛ بهاره خدائی انارکی، الهه حسینی، مریم طالبی، آناهیتا طیبی با گردآوری صادق باقری هشتم تا ۲۲ دی ساعت ۱۶ تا ۲۰ در گالری شمیس به نشانی فرمانیه، بلوار اندرزگو، کوچه دانیالی، پلاک هشت برپاست. گالری شنبه‌ها تعطیل است.
آثار فریدون آو در گالری فَر
نمایشگاه آثار فریدون آو نقاش و مجسمه‌ساز پیشکسوت هشتم تا ۲۲ دی ساعت ۱۴ تا ۲۰ در ‌گالری فَر به نشانی فرشته، خیابان بیدار، پلاک ۱۷ برقرار است. گالری روزهای شنبه‌، یکشنبه‌ و تعطیلات رسمی تعطیل است.
«رویِ دستِ دریا» در گالری اِو
نمایشگاه انفرادی محمد زحمتکش با عنوان «رویِ دستِ دریا» هشتم تا ۲۲ دی جمعه‌ها ساعت ۱۶ تا ۲۲ و دوشنبه تا پنجشنبه ساعت ۱۴ تا ۱۹ در گالری اِو به نشانی خیابان کریمخان، خیابان خردمند شمالی، کوچه اعرابی سه، پلاک پنج دایر است. گالری روزهای شنبه و یکشنبه تعطیل است.
«برای زنی که نمی‌شناسم» در گالری شیدایی
نمایشگاه انفرادی نازلی عباسی با عنوان «برای زنی که نمی‌شناسم» هشتم تا ۲۲ دی روزهای یکشنبه تا پنجشنبه ساعت ۱۵ تا ۱۹:۳۰ و جمعه‌ها ساعت ۱۶ تا ۲۰ در گالری شیدایی به نشانی میدان هفتم تیر، خیابان بهار شیراز، میدان بهار شیراز، روبه روی موزه عکسخانه شهر، پلاک ۱۴۹، واحد یک دایر است. گالری روزهای شنبه تعطیل است.
«خیال دشت» در گالری با
نمایشگاه «خیال دشت» با آثاری انتزاعی و طبیعت‌محور از صدف کباری هشتم تا ۲۲ دی هر روز از ساعت ۱۷ تا ۲۰ و روزهای جمعه ساعت ۱۶ تا ۲۰ در گالری با به نشانی بلوار ارتش غرب، خیابان نخل، خیابان بهاران، بن بست نسترن، پلاک یک، ساختمان مدرن پلازا، طبقه ششم، واحد ۶۰۲ و ۶۰۳ برپاست. گالری شنبه‌ها تعطیل است.
«ابهامات ناشی از اتفاقات قبل از امروز» در یافته
نمایشگاه انفرادی آثار امین نائینی با عنوان «ابهامات ناشی از اتفاقات قبل از امروز» هشتم تا ۲۳ دی به جز شنبه‌ها ساعت ۱۶ تا ۲۰ در گالری یافته به نشانی دروس، خیابان یارمحمدی، بن بست طالقانی، پلاک هشت برقرار است.
در بخشی از بیانیه این نمایشگاه به قلم جمشید حقیقت‌شناس آمده است: «ایرانی‌زاده‌ای که در مرکز زیسته و شکل یافته. جایی برای تجمیع فرهنگ‌های گوناگون ایرانی و بستر رویدادها. چراغ‌ها که نقشی در روشنایی جایی ندارند باور او از معجزه است. آدم‌های او بین بودن و رفتن در سکون‌اند و انتظار ما را رها نمی‌کند.»
«تخته‌بند تن» و «برای تغییر، برای دیدن...» در گالری اعتماد
نمایشگاه‌های انفرادی حسین آزادی با عنوان «تخته‌بند تن» و نگار قیامت با عنوان «برای تغییر، برای دیدن...» یکم تا ۲۶ دی جمعه‌ها ساعت ۱۵ تا ۲۰ و سایر روزها ساعت ۱۲ تا ۲۰ در گالری اعتماد میدان هفت تیر، مفتح جنوبی، بن بست شیرودی پلاک ۲۵ برپاست. گالری دوشنبه‌ها تعطیل است.
«فردا سوال است» در کارخانه آرگو
نمایشگاه «ریرکریت تیراوانیجا: فردا سوال است» چیدمان حمید امینی با همکاری استودیو تیراوانیجا ۲۴ آذر تا ۲۵ اسفند به جز شنبه‌ها ساعت ۱۵ تا ۲۰ در بنیاد پژمان کارخانه آرگو به نشانی خیابان فردوسی، خیابان تقوی، کوچه بهداشت، پلاک ۶ برقرار است."
culture,"به گزارش ایرنا، لیلی رشیدی بازیگر تئاتر، سینما و تلویزیون، آتوسا صالحی شاعر، نویسنده، مترجم و ویراستار ادبیات کودکان و نوجوانان، پوریا عالمی نویسنده، طنزنویس و روزنامه‌نگار، احسان عبدی‌پور کارگردان و فیلم‌نامه نویس جوان سینما و فرزاد فربد مترجم فعال در زمینه برگردان آثار ادبیات گمانه‌زن آثار رسیده به جایزه بین‌المللی داستان کوتاه گارنت را داوری خواهند کرد.
دبیر جایزه سارا سالار نویسنده‌ و مترجم و برنده‌ی جایزه‌ هوشنگ گلشیری است.
همچنین در پی استقبال مخاطبان، مهلت ارسال اثر به این رویداد برای علاقه مندان، تا ۳۰ دی تمدید شد.
علاقه‌مندان در سنین مختلف می‌توانند آثار خود را به دبیرخانه ارسال کنند.
براساس اعلام دبیرخانه، جوایز این رویداد بدین شرح است:
جایزه اختصاصی برای یک نفر (بخش بزرگسال): اقامت ادبی کوتاه مدت در فرانسه (رزیدنسی نویسندگی)
نفر اول (هر رده سنی): ۱۲میلیون تومان جایزه نقدی به همراه دیپلم افتخار
نفر دوم(هر رده سنی): ۹میلیون تومان جایزه نقدی به همراه دیپلم افتخار
نفر سوم(هر رده سنی): ۶ میلیون تومان جایزه نقدی به همراه دیپلم افتخار
۱۰ نفر قابل تقدیر: ۲میلیون تومان جایزه نقدی.
در این رویداد همچنین جایزه ویژه هوشنگ مرادی کرمانی به انتخاب این نویسنده شاخص به یک نفر اهدا می‌شود.
موضوع داستان‌های ارسالی در این جشنواره آزاد و در ۲ رده سنی ۱۲ تا ۱۸ سال و رده سنی آزاد بالای ۱۸ سال
برای تمام فارسی زبانان ایران و جهان طراحی شده است.
اختتامیه نخستین جایزه داستان نویسی گارنت اسفند ۱۴۰۲ برگزار خواهد شد.
علاقه‌مندان برای ثبت نام و دریافت اطلاعات بیشتر به اینجا مراجعه کنند."
culture,"به گزارش ایرنا، مجید رستگار کارگردان این مستند با روایتی متفاوت و ترکیب آرشیو، کلاژ موشن و بازسازی با این ساختار فرمی جذاب و مناسب به روایت قصه زندگی مردی پرداخته که آلمان در هم شکسته، ورشکسته و فرو پاشیده بعد جنگ جهانی اول در میانه قرن بیستم را در چند سال نجات می‌دهد و تبدیل به یکی از مهمترین قطب‌های اقتصادی جهان می‌کند؛ آلمانی که بعد از جنگ جهانی اول باید به اندازه تمام ذخایر طلای دنیا به کشورهایی که مورد تهاجم قرار داده بود غرامت پرداخت می‌کرد.
شرایط فقر و تورم به‌شدت بحرانی شده و تحریم ها شرایط را سخت‌تر کرده بود و این باعث بی‌ارزش‌تر شدن مارک در برابر دلار بود تا جایی که برای خرید یک نان باید یک سبد پول به مغازه دار پرداخت می‌شد.

این همه ماجرا نبود و با به قدرت رسیدن نازی‌ها اتفاقاتی برای آلمان رخ می‌دهد که این مستند به نقاط جذاب آن می‌پردازد در آن وانفسا و اوج گیری نازی‌ها در آلمان ورشکسته، در ایران هم تغییرات مهمی در حال شکل‌گیری است.
این تغییرات در نهایت چند سال بعد باعث روی کار آمدن محمد مصدق و یارانش شد که به دنبال فردی مناسب بودند تا با کمک او اقتصاد کشورشان را متحول کنند که با یالمارشاخت تماس می‌گیرند اما اینجا هم دستان پشت پرده داخلی و خارجی می‌خواهند این اتفاق رخ ندهد که این دو قصه موازی و چالش‌های پیش روی آنها همان چیزی است که در مستند «مردی با کیف قرمز» شاهد آن هستیم.
مستند داستانی مردی با کیف قرمز، قصه یالمارشاخت آلمانی است که ما را به دهه‌های ۳۰ تا ۵۰ میلادی و ۲۰ و ۳۰ شمسی در آلمان و ایران می‌برد.

این مستند داستانی ۷۰ دقیقه ای قرار است برای نخستین بار در جشنواره فیلم عمار روز یکشنبه ۲۴ دیماه ۱۴۰۲ در سینما فلسطین سالن ۱ رونمایی و مورد نقد و بررسی قرار گیرد."
culture,"به گزارش ایرنا، آیت‌الله نوری همدانی در بخشی از این پیام با قدردانی از جمع‌آوری تالیفات، مقالات، تحقیقات و تبدیل کردن آن به یک مجموعه چندجلدی، آن را اقدامی مبارک عنوان و تاکید کرد: باید این چنین شخصیتی که مورد بغض عده‌ای از متعصبین قرار گرفته از مظلومیت بیرون آورده شود و تهمت‌هایی که به ایشان زده شده است، برداشته شود.
در این آیین آیت‌الله رضا رمضانی دبیرکل مجمع جهانی اهل‌بیت (ع) در سخنانی با اشاره به برگزاری همایش حضرت ابوطالب (ع) و عنایت خاصی که مقام معظم رهبری به این همایش داشتند، اظهار داشت: هدف ما در برگزاری همایش حضرت ابوطالب فقط اثبات ایمان ایشان نبود. هدف این بود که شخصیت ایشان را در بحث ایمان محدود نکنیم، اگر بتوانیم شخصیت حضرت ابوطالب را در دنیای اسلام احیا کنیم، زمینه وحدت اسلامی را در دنیای اسلام فراهم می‌کند. شخصیت حضرت ابوطالب شخصیتی اسلامی و فرامذهبی است و این می‌تواند به موضوع تقریب کمک کند.

دبیرکل مجمع جهانی اهل‌بیت (ع) با اشاره به لطف و عنایت مراجع معظم تقلید حضرات آیات مکارم شیرازی، نوری همدانی، صافی گلپایگانی، سیستانی و علوی گرگانی در برگزاری همایش حضرت ابوطالب افزود: ما به کمک همه کسانی که می‌توانند در زمینه ترویج این فرهنگ نقش آفرینی کنند، نیازمند هستیم. ما باید محاسن کلام اهل بیت (ع) را به نخبگان و آحاد جامعه بشری القا کنیم. هر چه بتوانیم اهل بیت را بهتر در دنیا معرفی کنیم موفق‌تر و فاتح میدان خواهیم بود.
آیت‌الله احمد مروی عضو شورای عالی حوزه علمیه قم نیز در این آیین با تاکید بر لزوم آشنا شدن جهان اسلام با شخصیت حضرت ابوطالب و الگو قرار گرفتن این شخصیت بزرگ گفت: تلاش‌ها در زمینه حضرت ابوطالب (ع) ارزشمند است، اما زندگانی حضرت ابوطالب قابلیت طرح بیشتر، از جمله تبدیل شدن به یک مجموعه نمایشی دارد.

عضو جامعه مدرسین حوزه علمیه قم افزود: مجمع جهانی اهل بیت (ع) تلاش کند که اشعار حضرت ابوطالب در دسترس علما و فرهیختگان قرار بگیرد. در کتاب‌های درسی حوزه در زمینه ادبیات باید اشعار حضرت ابوطالب قرار داده شود و اشعار این شخصیت برجسته جهان اسلام باید در مجامع علمی ما زنده باشد.
آیت‌الله مروی اظهار داشت: نقش تربیتی حضرت ابوطالب (ع) مهم است. یکی از نکات برجسته که در خصوص ایشان باید مورد توجه قرار بگیرد، تربیت نسلی تاثیرگذار است. هر چه که در تاریخ، انسان زیبایی می‌بینیم در آن زیبایی‌ها، نقش خانواده حضرت ابوطالب (ع) جلب نظر می‌کند.

در ابتدای این مراسم و بعد از قرائت پیام آیت‌الله العظمی نوری همدانی، معاون علمی و فرهنگی مجمع جهانی اهل‌بیت (ع) هم با تشریح جزئیات برگزاری «همایش بین‌المللی حضرت ابوطالب (ع) حامی پیامبر اعظم (ص)» که در سال ۱۳۹۸ برگزار شد، گفت: حاصل این همایش، مجموعه آثار همایش حضرت ابوطالب است که در ۳۳ جلد آماده‌ شده است و امروز رونمایی خواهد شد.

حجت‌الاسلام مهدی فرمانیان با تقدیر و تشکر از تلاش‌های شورای علمی همایش حضرت ابوطالب افزود: علاوه بر زحمات این شورای علمی که از شخصیت‌های فرهیخته علمی بودند، دبیرکل مجمع جهانی اهل بیت (ع) نیز پیگیری زیادی داشت تا مجموعه آثار این همایش هر چه زودتر آماده شود و ما آثار فاخری را در خصوص حضرت ابوطالب داشته باشیم.

در ۱۹ اسفند ۱۳۹۹ همزمان با سالروز وفات حضرت ابوطالب (ع)، همایش بین‌المللی حضرت ابوطالب (ع) از سوی مجمع جهانی اهل‌بیت (ع) با هدف تکریم شخصیت عموی بزرگوار رسول اکرم (ص) و پدر امیرالمؤمنین امام علی (ع)، با پیام تصویری آیت‌الله العظمی مکارم شیرازی و حضور علما و اندیشمندانی از ایران و کشورهای مختلف برگزار شد."
culture,"به گزارش خبرنگار ایرنا، پیکر شهید دهقان با حضور پرشور بانوان از مهدیه مشهد واقع در خیایان امام رضا(ع) این شهر تا حرم مطهر رضوی تشییع و در رواق حضرت زهرا(ع) حرم مطهر رضوی به خاک سپرده شد.
محمد دهقان معاون حقوقی رئیس جمهور و عموی این بانوی شهید، یعقوبعلی نظری، استاندار خراسان رضوی و دیگر مسوولان استانی دوشادوش اقشار مختلف مردم مشهد در آیین تشییع حضور داشتند.
شهید فاطمه دهقان از زمان وقوع حادثه تروریستی کرمان مجروح شده و بیهوش در بخش مراقبتهای ویژه یکی از بیمارستانهای کرمان بستری شده بود که روز شنبه همین هفته مرگ مغزی وی اعلام شد که با توجه به وصیت شهیده فاطمه دهقان پس از اعلام مرگ مغزی وی، اعضای بدنش به چهار بیمار نیازمند عضو اهدا شد.
شهید دهقان فرزند غلامحسین دهقان برادر بزرگ محمد دهقان، معاون حقوقی رئیس جمهور است که به هنگام شهادت ۳۶ سال سن داشت و دختر یک و نیم ساله وی نیز در این حادثه مجروح شده که تحت عمل جراحی قرار گرفته است و وضعیت با ثباتی دارد و هم اکنون در یکی از بیمارستانهای کرمان بستری است.
انفجارهای تروریستی عصر چهارشنبه ۱۳ دی ماه در کرمان تاکنون ۹۳ شهید و ۲۸۴ مجروح داشته است که تاکنون بیشتر آنان از بیمارستان مرخص شده اند و هم اینک تنها ۵۱ نفر از ایشان در بیمارستان ها تحت درمان هستند.
تروریست های کوردل عصر روز چهارشنبه هفته گذشته همزمان با مراسم چهارمین سالگرد سپهبد شهید سردار حاج قاسم سلیمانی، در جمع زائرانی که پیاده به سمت گلزار شهدای این شهر در حرکت بودند انفجار تروریستی انجام دادند و زنان، مردان و حتی خردسالان را به خاک و خون کشیدند. چند دقیقه پس از انفجار نخست، انفجار دوم انجام شد که به گفته مسوولان حاوی ساچمه های فراوان بود و همین نکته سبب افزایش شمار شهیدان شده است.‌"
culture,"به گزارش ایرنا، بابک کریمی، مائده طهماسبی و عادل تبریزی از مهمانان برجسته‌ این اکران که چهارشنبه بیستم دی ماه انجام شد، بودند که برای حمایت از فیلمسازان جوان حضور پیدا کرده بودند.

۵ فیلم کوتاهِ «تکه‌ای از تو»، «رنگارنگ»، «مریضخانه مرکزی»، «بالا افتادن» و «نَجان»، جزو بسته فیلم کوتاه زمستان ۱۴۰۲ در گروه سینمایی هنر و تجربه‌ است.

در ابتدای این مراسم مجری مراسم با خیر مقدم به مهمانان، از کارگردانان این آثار دعوت کرد تا با مخاطبان صحبت کنند.

مریم بختیاری کارگردان «بالا افتادن» با ابراز خوشحالی از این‌که می‌تواند برای اولین بار در کنار خانواده‌اش فیلم‌اش را می‌بیند، از مخاطبان خاضر در سالن سینما درخواست کرد که این بسته فیلم کوتاه را به دوستان و نزدیکان برای تماشا معرفی کنند.

محمدمهدی باقری، کارگردان «نَجان»، نیز اکران این فیلم‌ها را فرصتی برای بهتر دیده شدن آثار فیلم کوتاه دانست.

وحید نامی یکی از کارگردان‌های فیلم «مریضخانه مرکزی» از نوید نامی دیگر کارگردان این فیلم یاد کرد که در جمع حضور نداشت و اظهار کرد که این اکران، برای ما کارگردانان یک تجربه‌ جذاب است و سپس از اولین تجربه جمعی دیدن فیلم‌اش ابراز خوشحالی کرد.

محمدرضا مرادی کارگردان «رنگارنگ» هم گفت: این یک فیلم شخصی‌ست سر یک دغدغه‌ی شخصی. درباره‌ی پدر.

او درباره‌ فیلمش گفت: حرف زدن درباره‌ پدر برای من سخت است و خواستم در این فیلم عنوانِ پدر را خلاصه کنم و ادای دینی به آن کرده باشم.

هادی نوری کارگردان«تکه‌ای از تو» نیز ابراز امیدواری کرد که فرصت اکران این فیلم‌ها منجر به اتفاقات خوبی در آینده شود و مخاطبان با تماشای این فیلم‌ها به تفکر و احساس‌های جدید برسند.

فیلم‌های گروه سینمایی هنر و تجربه در پردیس سینمایی فرهنگ، پردیس سینمایی نارسیس، پردیس سینمایی کورش، پردیس سینمایی چارسو، موزه سینما، پردیس سینمایی آزادی کرمانشاه، سینما ونوس قم، پردیس سینمایی بازار شهر قم، پردیس سینمایی پرندمال، پردیس سینمایی «پرده طلایی»، تماشاخانه پارس کرمان، پردیس سینمایی گلستان شیراز، پردیس سینمایی مهر قدس همدان، پردیس سینمایی باران تبریز، پردیس سینمایی عصر جدید گرگان، سینما بهمن سنندج به نمایش در می آیند."
culture,"به گزارش ایرنا از ستاد خبری دهمین دوره‌ انتخاب آثار برتر ادبیات نمایشی ایران، گروه داوری بخش نمایش‌نامه‌های ترجمه‌شده‌ دهمین دوره‌ انتخاب آثار برتر ادبیات نمایشی ایران، متشکل از سهیلا نجم، رامین ناصر نصیر و عرفان ناظر نامزدهای این بخش را معرفی کردند.
اسامی نامزدهای بخش نمایش‌نامه‌های ترجمه‌ منتشرشده به ترتیب حروف الفبا به شرح زیر است:
۱- «همه‌ پرندگان»، نوشته‌ وجدی معود، ترجمه‌ محمدرضا خاکی
۲- «زنده است یا مرده»، نوشته‌ مارک تواین بازنویسی‌شده‌ دیوید آیوز، ترجمه‌ی حمید احیا
۳- «رد ترس»، نوشته‌ سم شپرد، ترجمه‌ نفیسه کریمی
۴- «شب را توصیف کن»، نوشته‌ راجیو جوزف، ترجمه‌ مهرناز پیلتن
۵- «شاهزاده هامبورگ»، نوشته‌ هایریش فون کلاست، ترجمه‌ محمد اوحدی حائری
۶-« ویتسک و نظامیان»، نوشته‌ گئورک بوشنر و یاکوب لنس، ترجمه‌ محمود حدادی
۷- «دوپاپ»، نوشته‌ آنتونی مک کارتن، ترجمه‌ حمید احیا
۸- «گریز»، نوشته‌ میخاییل بولگاکف، ترجمه‌ آبتین گلکار
۹- «راه‌زنان»، نوشته‌ فریدریش شیلر، ترجمه‌ علی‌رضا کوشک جلالی
۱۰- «فیلادلفیا»، نوشته‌ برایان فریل، ترجمه‌ یدالله آقاعباسی و مینا متصدی
دهمین دوره‌ انتخاب آثار برتر ادبیات نمایشی ایران به دبیری محمد رحمانیان توسط کانون نمایش نامه نویسان و مترجمان تئاتر ایران در تهران برگزار می‌شود."
culture,"به گزارش ایرنا از روابط عمومی گروه نمایشگاهی رستا، رویداد نمایشگاهی رستا، شامل عرضه و فروش آخرین و بروز ترین تولیدات انواع پوشاک بانوان، صنایع دستی استان‌های کشور، سوغات و پوشاک اقوام، مجالی برای تامین نیاز بانوان، آقایان و علاقه‌مندان به حوزه صنایع دستی کشور است.

هدف از برگزاری این نمایشگاه، تعامل فرهنگی و ایجاد و گسترش شبکه فروش تولیدکنندگان پوشاک، صنایع دستی و سوغات استان‌ها و همچنین کشف استعدادهای خلاق و اتصال تولیدکنندگان به زنجیره بازاریابی و فروش از دیگر اهداف این نمایشگاه به شمار می‌رود.

مدیر گروه نمایشگاهی رستا، با تاکید بر اهمیت و توجه حوزه مد لباس در جامعه اظهار کرد: هدف دیگر این نمایشگاه آشنایی بیشتر مردم با حوزه مد لباس ایرانی، پوشاک و رودوزی های اقوام کشور با محوریت پوشش جوانان کشور و همچنین در حوزه صنایع دستی قشر هنرمندان، آشنایی جوانان و مردم عزیزکشورمان با تولیدکنندگان و هنر و صنعت صنایع دستی کشور است.

حضور در نمایشگاه برای تمامی افراد آزاد است."
culture,"انسیه خزعلی به تماشای نمایش «شهید القدس» روایتی از زندگی و زمانه پر از فراز و نشیب شهید حاج قاسم سلیمانی در بوستان ولایت تهران نشست و در گفت وگو با خبرنگار فرهنگی ایرنا با اشاره به ابعاد شخصیت شهید حاج قاسم سلیمانی اظهارداشت: بخشی از عظمت شخصیت شهیدسلیمانی مربوط به خانواده ایشان است، نوع نگاه شهید سلیمانی به خانواده و زن یک نگاه متعالی است؛ صحبت‌ها و عملکرد ایشان در این خصوص این موضوع را تایید می‌کند.
وی افزود: نامه ایشان به همسرشان با محبت، قدرشناسانه و متواضعانه است و این نگاه درست به زن و دختران جامعه است که همه را از خودشان می‌دانند و اگر خطایی مرتکب شده باشند را بزرگ نمی‌کنند بلکه تلاش دارند که جذب حداکثری را رقم بزنند.
خزعلی نگاه شهید سلیمانی به توانمندی‌های زنان را از دیگر برجستگی‌های این شهید والامقام دانست و اظهارداشت: اینکه شهید سلیمانی در برخی از فعالیت‌های دشوار و جبهه مقاومت دختر خود را همراه می‌کند، نشان دهنده یک بلوغ فکری است و در یک کلام این نگاه خیلی نزدیک به نگاه حضرت امام خمینی (ره) است که همواره خانواده را در کنار خودشان می‌دیدند.
معاون رییس‌ جمهور در امور زنان و خانواده بیان کرد: حضرت امام خمینی (ره) در وصیت‌نامه تعابیر متعالی از زنان به‌کار بسته و تاکید دارند که زنان ما در عرصه‌های مختلف نظامی، سیاسی و اجتماعی چگونه می‌درخشند و نگاه شهیدسلیمانی در ادامه و امتداد همین نگاه قرار دارد که توانمندی زنان را ارج می‌نهند و به‌ دنبال محدودیت‌سازی نیستند.
وی با بیان اینکه خوشحالیم در زمانه‌ای زندگی کرده‌ایم که معاصر با حیات شهید حاج قاسم سلیمانی بوده است، افزود: خوشبختانه با وجود شهیدسلیمانی به‌ عنوان یک قهرمان ملی برای ما ایرانیان و قهرمان جبهه مقاومت برای مسلمانان و آزادی‌خواهان جهان شرایط برای اهالی فرهنگ، هنر و رسانه فراهم است تا دست به خلق آثار متعدد هنری بزنند و هرچه بیشتر ایشان را معرفی کنند.
خزعلی اظهارداشت: خاطرات زیادی در قالب کتاب‌ پیرامون شهیدسلیمانی منتشر شده است که همه این خاطرات می‌تواند دست‌مایه دیگر هنرمندان در رشته‌های مختلف هنری قرار گیرد. ابعاد مختلف شخصیت این شهید چنین فضایی را فراهم کرده که هر هنرمندی بتواند با یک خلاقیت و نگاه جدید به تولیدات جذاب و دارای ابعاد هنری دست بزند. قطعاً درباره شهیدسلیمانی ظرفیت تولید صدها اثر فرهنگی و هنری وجود دارد و نمی‌توان درباره چنین شخصیتی محدودیت قائل بود.
معاون رییس‌ جمهور در امور زنان و خانواده گفت: معتقدم تالیف و انتشار کتاب اقدام اولیه و لازم و ضروری برای پرداختن به شهیدسلیمانی است اما در ادامه این مسیر حتماً باید دست به دیگر تولیدات هنری زد و از تمام ظرفیت هنر استفاده کرد. هنرهای تجسمی، موسیقی، فیلم و تئاتر و دیگر قالب‌ها باید درباره شهید سلیمانی در دستور کار قرار گیرد و نمایش در این میان حتماً جایگاه ویژه‌ای خواهد داشت.
وی ضمن این توصیه که در نمایش‌های مربوط به شهید سلیمانی به نقش خانواده وی در موفقیت‌هایشان اشاره شود، افزود: در نامه‌ای که شهیدسلیمانی برای همسرشان نوشته کاملا مشهود است که خانواده در نقش پشتیبان و لجستیک به خاطر ایجاد اطمینان خاطری که برای این فرمانده ایجاد کرده است، نقش مهم و محوری دارد که این مسئله نباید از نگاه هنرمندانه هنرمندان به‌ دور باشد.
خزعلی نمایش «شهید القدس» را به دلیل تکنیک و تعداد بالای مخاطبان مورد تمجید قرار داد و اظهارداشت: نمایش‌های بزرگ میدانی یک فرصت برای معرفی شهیدسیلمانی است؛ هر قدر هنرمندان بتوانند این قهرمان ملی را در قالب تصویر و نمایش و هنر معرفی کنند و به ابعاد شخصیت ایشان وارد شوند، خدمت بزرگی به جامعه کرده‌اند چراکه شناخت این شخصیت نیاز تمام افراد است.
نمایش بزرگ میدانی «شهید القدس» به‌ عنوان جدیدترین نمایش میدانی موسسه مکتب حاج قاسم، به کارگردانی حسن بزرا و تهیه‌کنندگی علی اسماعیلی همزمان با چهارمین سالگرد شهادت حاج قاسم سلیمانی از ۱۳ دی‌ ماه هر شب از ساعت ۱۹ به‌مدت ۲۰ شب در بوستان ولایت تهران اجرا می‌شود و علاقه‌مندان می‌توانند برای تهیه و رزرو بلیت خود اینجا مراجعه کنند.
«شهید القدس»، روایتی از زندگی و زمانه پر از فراز و نشیب شهید حاج قاسم سلیمانی و نقش این فرمانده در شکل گیری و حمایت از جبهه مقاومت است.
سایر عوامل این نمایش عبارتند از جانشین تهیه و تولید: امیرحسین طهرانی، مجری طرح: داود طامهری، طراح نور: عباس رحمانی‌پور، طراح صحنه و دکور: مرتضی پورحیدری، طراح صدا: عرفان حسن زاده، طراح جلوه‌های ویژه میدانی: یاسر یارمحمدی، مدیر تولید: تورج سلیمانی، مجری صدا: علی بیرنگ، طراح گریم: هاشم جوری.
سپهبد شهید حاج قاسم سلیمانی فرمانده نیروی قدس سپاه پاسداران انقلاب اسلامی و قهرمان مبارزه با تروریسم در منطقه غرب آسیا بامداد ۱۳ دی ۱۳۹۸ و با دستور مستقیم رئیس جمهور آمریکا در فرودگاه بغداد هدف حمله ارتش تروریستی ایالات متحده قرار گرفت و به همراه جمعی از همراهان خود به شهادت رسید.
شهید سلیمانی در طول دوران فرماندهی خود با سازماندهی نیروهای مقاومت در منطقه غرب آسیا، محور مقاومت را در کشورهای منطقه ایجاد کرد و به تقویت آن پرداخت. دوران ۲۲ ساله فرماندهی شهید سلیمانی در نیروی قدس دوران شکوفایی این نیرو و حضور موثر آن در منطقه قلمداد می‌شود."
culture,"به گزارش خبرنگار فرهنگی ایرنا، نسخه اصلاح و مرمت شده فیلم سینمایی «دندان مار» ساخته مسعود کیمیایی عصر چهارشنبه در موزه سینما پخش و پس از نمایش فیلم با حضور جواد طوسی و شاهپور عظیمی نشست نقد و بررسی فیلم برگزار شد.
در ابتدای این نشست پیام صوتی مسعود کیمیایی پخش شد. کیمیایی در بخشی از این پیام با عذرخواهی از تماشاگران به دلیل حضور نیافتنش گفت: من این فیلم را بسیار دوست دارم زیرا جزو آثاری است که برای من با خاطره و هنر همراه بوده است. این فیلم برای دوره‌ای است که هنر مهم بود.
مخاطب برای من همیشه مهم بوده است و خوشحالم از اینکه فیلم‌های این چنینی همچنان مخاطب دارد
وی ادامه داد: مخاطب برای من همیشه مهم بوده است و خوشحالم که امروز شما برای تماشای این فیلم آمده‌اید و خوشحال‌ترم از اینکه فیلم‌های این چنینی همچنان مخاطب دارد.

گلچهره سجادیه تا کسب رضایت کامل در صحنه به حالت عادی برنمی‌گشت
کارگردان دندان مار با تشکر از عوامل و بازیگران فیلم گفت: برای همه بازیگران حضور در این فیلم و شکل بازی شان مهم بود. به طور مثال، گلچهره سجادیه تا زمانیکه رضایت کامل از حضورش در یک پلان را کسب نمی کرد به حالت عادی برنمی‌گشت و از صحنه خارج نمی‌شد.
وی ادامه داد: خوشبختانه فیلم‌هایی همچون دندان مار هنوز تماشاگر دارد و فقط مشتری ندارد.
پس از پخش پیام کیمیایی، جواد طوسی با بیان اینکه مسعود کیمیایی کاملاً به فرم، مبتنی بر اصول و قواعد سینمای کلاسیک و ژانرهای مورد علاقه‌اش، متکی است، گفت: قرینه پردازی و معادل گزینی به وفور در سینمای او مشاهده می‌شود که شاهد نمونه‌هایی از آن در دندان مار هستیم. نمونه بارز آن، تداوم استفاده از «نمای متوسط» از چهره رضا در موقعیت‌های مختلف با نورپردازی‌های متفاوت است.
می‌گویند کیمیایی خود را تکرار می‌کند
وی با بیان اینکه می‌گویند کیمیایی خود را تکرار می‌کند، افزود: این تکرار، حدیث نفس فیلمساز تغییر نیافته و پایبند به اصول واخلاقیاتِ مختص به خود در جامعه‌ای ملتهب و در معرض تغییرات پیاپی است. وقتی او نمی‌تواند خود را با چنین شرایطی تطبیق دهد، به ناگزیر به دنیای خود پناه می‌برد که نشانه‌های عینی آن را در فیلم «رد پای گرگ» وبعدتر در «سلطان»، «اعتراض» و «خون شد» می بینیم.
از دیگر مشخصه‌هایی که کیمیایی را به عنوان یک فیلمساز مولف مطرح می‌کند، گروه بازیگران اوست. هر زمان که این cast به درستی برگزار شده است، شاهد یک سینمای پرجذبه و سر پا از او بوده‌ایم
وی ادامه داد: از دیگر مشخصه‌هایی که کیمیایی را به عنوان یک فیلمساز مولف مطرح می‌کند، گروه بازیگران اوست. هر زمان که این cast به درستی برگزار شده است، شاهد یک سینمای پرجذبه و سر پا از او بوده‌ایم. در فیلم دندان مار یکی از بهترین مجموعه‌های بازیگری را شاهد هستیم. فرامرز صدیقی، گلچهره سجادیه، احمد نجفی، فریبا کوثری، جلال مقدم، شاهد احمد لو، نرسی کرکیا و سعید پیردوست همگی در جای درست و در خدمت پایگاه اجتماعی این شخصیت‌ها و تیپ‌ها قرار گرفته‌اند.
رئالیسم اجتماعی در سینمای کیمیایی اهمیت خود را دارد
طوسی ادامه داد: لباس‌ها و پوشش بازیگران و گریم مناسبشان نیز همین مساله را بازتاب می‌دهد. حتی جنس راه رفتن گلچهره سجادیه در خدمت طبقه وذپایگاه اجتماعی اوست. رئالیسم اجتماعی نیز در سینمای کیمیایی اهمیت خود را دارد، به گونه‌ای که به صورت توامان هم دارای امکانات نمایشی است و هم به درستی مفاهیم مورد نظر خالق اثر را به مخاطب منتقل می‌کند.
اهمیت نقش خانواده در سینمای مسعود کیمیایی
طوسی در بخش دیگری از صحبت‌های خود با اشاره به اهمیت نقش خانواده در سینمای مسعود کیمیایی افزود: در آثار این فیلمساز خانواده تحت هر شرایطی اخلاقیات، فضیلت و همچنین شان و منزلت خود را دارد. در فیلمی چون خون شد، شاهد خانواده‌ای از هم پاشیده هستیم که به دنبال نقطه اتصال است، و در دندان مار، این پراکندگی و جدا افتادگی در یک برهه‌ی حساس تاریخی(دوران جنگ تحمیلی) قرار گرفته و انسان‌ها به صورت غریزی می‌خواهند همدیگر را پیدا کنند.
هرچقدر فضای داستانی و مجموعه آدم‌ها در سینمای کیمیایی جمع و جورتر باشد، با اثر دلنشین‌تری رو به رو هستیم
وی ادامه داد: نکته دیگر درباره آثار مسعود کیمیایی این است که هرچقدر فضای داستانی و مجموعه آدم‌ها در سینمای او جمع و جورتر باشد، با اثر دلنشین‌تری رو به رو هستیم.
طوسی درباره مساله ریتم و ضرباهنگ در فیلم دندان مار نیز گفت: به عقیده برخی از مخاطبان، یک سوم ابتدایی این اثر دارای ریتمی کند است، در صورتی که اگر مبتنی بر نگاهی تالیفی وبا در نظر گرفتن قصه و روایت (مضمون و دستمایه) کارنامه فیلمساز را مورد بررسی قرار دهیم، پی می‌بریم که این فیلم ریتم کاملا درستی دارد. در میان مجموعه آثار آقای کیمیایی، فیلم‌هایی چون قیصر، داش آکل، بلوچ، خاک، سفر سنگ، تیغ وابریشم و … ریتم تندی دارند و در مقابل، فیلم‌های غزل و گروهبان و سلطان دارای ریتم آرام‌تری هستند.
طوسی ادامه داد: متاسفانه گاهی اوقات می‌خواهیم بی حوصلگی‌هایی که به بد سلیقه‌گی تبدیل شده را به جهان فیلمساز منتقل کنیم. چنین ایرادی به فیلم «قاتلین ماه کامل» و«ایرلندی» مارتین اسکورسیزی هم گرفته شده است. فیلمساز این حق را دارد که در کهن سالی، دنیای شخصی خود را به نمایش بگذارد.
متاسفانه گاهی اوقات می‌خواهیم بی حوصلگی‌هایی که به بد سلیقه‌گی تبدیل شده را به جهان فیلمساز منتقل کنیم
وی درباره اهمیت لوکیشن در سینمای مسعود کیمیایی اظهار داشت: در فیلم دندان مار لوکیشن دارای هویت نمایشی و مفهومی است و کیمیایی این مولفه را به نفع سینمای مستقل خود مصادره به مطلوب می‌کند. گاهی نیز مجموعه انسانی به لوکیشن هویت می‌دهند، مانند خانه آقا جلال و خانه مادر رضا و اتاق احود در مسافرخانه. گاهی هم عنصر افکتیو می‌توانند هویت‌مندی یک مکان را پی ریزی کند، مثل استفاده از صدای بنان در خانه آقا جلال.
وی گفت: کیمیایی بر اساس خاستگاه خود معتقد است در جامعه‌ای که در آن التهابات اجتماعی همچنان طی می‌شود، باید نگاه ریشه‌ای به گذشته و تاریخ ونسل قدیمی وجود داشته باشد.
این منتقد درباره عناوین فیلم‌های کیمیایی خاطرنشان کرد: یکی از جنبه‌های مثبت فیلم‌های کیمیایی، عناوین آن‌ها است. دندان مار با مختصات فردی انطباق دارد(آقا عبدل) که می‌تواند موقعیت هولناک وناسالم دوران خود را ترسیم کند. در فیلم‌های کیمیایی گاهی شخصیت‌ها یکدیگر را کامل می‌کنند و این وضعیت در شخصیت احمد و رضا (مانند سید وقدرت در گوزن‌هاو بعدتر در فیلم جرم) وجود دارد.
کیمیایی یکی از نمونه‌ای‌ترین فیلم‌سازان عدالت خواه است که بدون ادا، همواره عدالت خواهی را در نگاهی مردم شناسانه و طبقه بندی اجتماعی مورد نظرش به مخاطب منتقل می‌کند
وی افزود: من معتقدم کیمیایی یکی از نمونه‌ای‌ترین فیلم‌سازان عدالت خواه است. او بدون آنکه ادا درآورد، همواره عدالت خواهی را در نگاهی مردم شناسانه و طبقه بندی اجتماعی مورد نظرش به مخاطب منتقل می‌کند.این عدالت خواهی را در دوران موج نو در فیلم‌های قیصر، خاک و بویژه گوزن‌ها و سفر سنگ می بینید.
طوسی خاطرنشان کرد: در فیلم دندان مار آن شورش و حرکت حق طلبانه احمد و رضا که از بالای بالکن محل کار آقا عبدل کوپن‌ها را بر سر مردم در خیابان پخش می‌کنند، نمونه‌ای عیان از این عدالت خواهی است.
وی بیان داشت: کیمیایی در بزنگاه‌های مختلف، نگاه و حس ملّی خود را نشان داده است. امیدوارم او سرحال و با انگیزه، همچنان مسیر فیلمسازی‌اش را ادامه دهد و بتواند فیلم‌های مورد علاقه خود را بسازد.
کیمیایی به تماشاگرش امتیاز نمی دهد
در ادامه این نشست شاهپور عظیمی منتقد سینما گفت: یکی از دیالوگ‌های احمد نجفی در دندان مار که ارزش بنیادینی در سینمای کیمیایی پیدا کرده است آن‌جا که می‌گوید «یک جا هست که باید وایسی و یک جا هم هست که باید در بری اما خدا نکنه جای این دوتا با هم عوض بشه، چون دیگه تا آخر عمر بدهکار خودتی». این دیالوگ جان مایه سینمای مسعود کیمیایی است و تمام قهرمانان او از این قاعده پیروی می‌کنند. درواقع تمام گذشته و اکنون آن‌ها جابجا شدن این دو موقعیت در زندگی است.
وی ادامه داد: در سینمای داستان‌گو و کلاسیک شما ملزم هستید که همه چیز را برای تماشاگر روشن و شفاف بیان کنید تا هیچ سوالی در ذهن او بی‌پاسخ نماند اما در سینمای کیمیایی این‌گونه نیست، او چنین امتیازی به تماشاگرش نمی‌دهد، بلکه او را با ابهام وجودی شخصیت‌های آثارش تنها می‌گذارد و حالا تماشاگر است که باید ذره ذره در ذهنش تصویر سازی کند و شخصیت‌ها را بشناسد. یکی از مغالطه‌ها در باب سینمای کیمیایی این است که تصور کنیم سینمای او بیرونی و اصطلاحاً اجتماعی است. اما این‌گونه نیست و عناصری از درون شخصیت‌ها سر برون می‌آورد و مسیر روایت را کاملاً عوض می‌کند.
کیمیایی همواره فیلمسازی است که اطلاعات مختصری از روایت و شخصیت‌ها در اختیار تماشاگر می‌گذارد. این شیوه‌ خاص اوست و ایجاز، فشردگی و اختصار در سینمای کیمیایی حرف اول را می‌زند
عظیمی بیان داشت: کیمیایی همواره فیلمسازی است که اطلاعات مختصری از روایت و شخصیت‌ها در اختیار تماشاگر می‌گذارد. این شیوه‌ خاص اوست و ایجاز، فشردگی و اختصار در سینمای کیمیایی حرف اول را می‌زند.
وی ادامه داد: تماشاگر اگر سیر آثار کیمیایی را دنبال کرده باشد، آن وقت است که شخصیت‌های دندان مار برایش غریبه نخواهند بود و کلید ورود به جهان فیلم را یافته است. دندان مار مانند سندی است درباره دورانی که گذشته اما در حافظه‌ سینمای کیمیایی ثبت شده است.
سینمای کیمیای تنها سینمای مضمون نیست، فرم نیز است
عظیمی ادامه داد: سینمای کیمیای تنها سینمای مضمون نیست، بلکه سینمای فرم نیز است و این وجه از سینمای او مغفول مانده است.
وی افزود: قهرمان‌های آثار کیمیایی در واقع بعد از دندان مار دچار تغییری اساسی شده‌اند. آن‌ها قهرمان بودنشان را تفویض می‌کنند تا قهرمان تازه‌ای متولد شود که از بطن جامعه برخاسته است. به همین دلیل دندان مار نقطه عطفی در کارنامه کیمیایی به شمار می‌آید.
در این نشست گلچهره سجادیه، لیلی گلستان، احمد امینی، غلامرضا آذری، اعضا باشگاه مخاطبان موزه سینما و علاقمندان به سینمای مسعود کیمیایی حضور داشتند."
culture,"به گزارش ایرنا، گاه تاثیر یک عکس از ده‌ها خبر و گزارش گسترده‌تر است. اینجا، خودِ عکس، خود سوژه، بی‌واسطه با مخاطبش ارتباط می‌گیرد و همچون تکست به ساب‌تکست نیازمند نیست و خودِ خبر است. در ادامه منتخب عکس‌های گاردین از جای جای جهان، پیش روی شما قرار می‌گیرد:

گای لین به نقل از گاردین:
تصویر اصلی: مانیل، فیلیپین مردم به پرسنل اورژانس کمک می‌کنند تا یک کاتولیک را که در طول یک راهپیمایی مذهبی سالانه از حال رفته است، حمل کنند. عکس: تد الجیبه/ خبرگزاری فرانسه/ گتی ایمِیج
سه شنبه 9 ژانویه 2024 ساعت 13:12 به وقت گرینویچ
تل آویو، آنتونی بلینکن، وزیر امور خارجه آمریکا، در سفر یک هفته‌ای خود با هدف کاهش تنش‌ها در خاورمیانه، برای دیدار با وزرای اسرائیل وارد شد.
عکس: اِولین هاکستاین از رویترز
البریج، غزه
عکسی که در جریان یک تور رسانه ‌سازماندهی شده توسط ارتش اسرائیل گرفته شده است، سربازی را نشان می‌دهد که می‌خواهد در موقعیتی در مرکز نوار غزه پناه بگیرد.
عکس: مناهم کاهنا/ خبرگزاری فرانسه/ گتی ایمِیج
رفح، غزه
یک مرد فلسطینی در نزدیکی آوار خانه‌ای که در حمله اسرائیل در جنوب نوار غزه ویران شده است نشسته است.
عکس: محمد سالم/ رویترز
خان یونس، غزه
فلسطینیان در اردوگاه آوارگان برای دریافت غذای رایگان ارائه شده توسط یک گروه جوانان فلسطینی برای آوارگان صف می‌کشند.
عکس: هیثم عماد/ایی پی اِی
اردوگاه پناهندگان تولکرم، کرانه باختری
بستگان عهد موسی پس از کشته شدن وی در حمله ارتش اسرائیل به اردوگاه آوارگان تولکرم، در مراسم تشییع جنازه وی عزاداری می‌کنند. به گفته وزارت بهداشت فلسطین، در عملیات اسرائیل سه فلسطینی کشته و چهار نفر زخمی شدند.
عکس: علا بادرنه/ایی پی اِی
سوزو، ژاپن
ماموران پلیس برای انجام عملیات جستجو در استان ایشیکاوا پس از زمین لرزه در سواحل غربی آماده می‌شوند.
عکس: 金刺洋平از آسوشِیتدپرس

چارلستون، ایالات متحده
جو بایدن در جریان یک کمپین انتخاباتی در کلیسای امانوئل در کارولینای جنوبی سخنرانی می‌کند. این کلیسا محل قتل عام تیراندازی در سال 2015 توسط یک سفیدپوست تندرو بود
عکس: شان ریفورد/گتی ایمِیج
ریودوژانیرو، برزیل
پس از قتل جولیتا اینس هرناندز مارتینز بازیگر و دلقک ونزوئلایی در اعتراض به خشونت علیه زّنان، بینی دلقکی روی کودکی گذاشته می‌شود.
عکس: برونا پرادو/آسوشِیتدپرس
مانیل، فیلیپین
مردم به امدادگران کمک می‌کنند تا فردی را که در طول یک راهپیمایی مذهبی سالانه موسوم به «نازاری سیاه » بیهوش شده، کمک کنند. سنت صدها ساله ادای احترام به مجسمه چوبی سیاه عیسی مسیح، که اعتقاد بر این است که قدرت شفابخشی دارد، تعداد زیادی از کاتولیک‌ها را به شرکت در راهپیمایی دعوت می‌کند.
عکس: تد الجیبه/ خبرگزاری فرانسه/ گتی ایمِیج
ایالات متحده
عابر پیاده از مقابل ساختمان کنگره ایالت آیووا عبور می‌کند جاییکه زیرا هوای زمستانی نیکی هیلی، نامزد جمهوری‌خواه ریاست جمهوری را مجبور به لغو یک رویداد کمپین انتخاباتی کرد.
عکس: سومو دویا از گتی ایمِیج
هاوانا، کوبا
شرکت کهنه‌سربازان در رژه بزرگداشت شصت و پنجمین سالگرد ورود فیدل کاسترو به هاوانا
عکس: آدالبرتو روکه / خبرگزاری فرانسه / گتی ایمِیج
دهلی نو، هند
یک مرد بی‌خانمان سعی می‌کند در یک صبح سرد زمستانی در دهلی نو گرم شود.
عکس: آرون سانکار/ خبرگزاری فرانسه/ گتی ایمِیج
داکا، بنگلادش
میرزا فخرالاسلام علمگیر، دبیرکل حزب ملی گرای بنگلادش (مرکز) با ورود به دادگاه توسط پلیس اسکورت می‌شود. او و چندین نفر دیگر از زمان اعتراضات در پایان اکتبر در زندان به سر می‌برند
عکس: منیرالعلم/ایی پی اِیEPA
بغداد، عراق
رژه نظامی به مناسبت روز پلیس عراق در بغداد
عکس: آنادولو. گتی ایمِیج
والینگفورد، انگلستان
خودروهای نیمه غوطه‌ور در یک پارکینگ سیل‌زده در آکسفوردشایر پنهان شده‌اند
عکس: اندرو متیوز / پی اِی
مجارستان
یخ نیمکتی را در ساحل دریاچه بالاتون پوشانده است، زیرا دمای هوا به -6 درجه سانتیگراد کاهش یافته است و همراه با بادهای قوی است.
عکس: گئورگی وارگا/ ایی پی اِی
هلند
مردی روی مراتع یخ زده در حال اسکیت بازی است.
عکس: جیلمر پوستما از گتی ایمِیج"
culture,"به گزارش ایرنا از ستاد خبری بیست و یکمین جشنواره بین المللی فرهنگی هنری امام رضا (ع)، فرهاد قائمیان طی مراسمی که با حضور مدیران بنیاد بین المللی امام رضا(ع) و تعدادی از اهالی فرهنگ و هنر برگزار شد، محمد حسین لطیفی که از چهره های شناخته شده حوزه هنر و سینما است را به عنوان مشاورعالی مدیر جشنواره و دبیر پانزدهمین جشنواره فیلم رضوی، امیر حسین شفیعی را به عنوان مشاور اجرایی، وحید لک را به عنوان مشاور هنری، ابراهیم نیرومند را به عنوان مشاور ارتباطات و برنامه ریزی و ایوب آقاخانی را به عنوان مشاور فرهنگی و آموزش بیست و یکمین جشنواره بین المللی فرهنگی هنری امام رضا (ع) معرفی کرد.
قائمیان افزود: از تک تک این بزرگواران که قبول زحمت کردند و مسئولیت بخشی از کار را به عهده گرفتند، تشکر می‌کنم و امید دارم که از تجربیات این افراد که هر کدام از نخبگان و خبرگان حوزه فرهنگ، هنر و سینما هستند، در بهتر برگزار شدن جشنواره بین المللی امام رضا(ع) بهره ببریم.
در ادامه محمدحسین لطیفی بیان کرد: امیدوار هستم درباره مسئولیتی که بر عهده بنده گذاشته شده به درستی نقش آفرینی کنم و در اشاعه فرهنگ رضوی که یک حال غریبی است مثمر ثمر باشم.
دبیر پانزدهمین جشنواره فیلم رضوی اظهارداشت: کودکی و نوجوانی بنده به آقا امام رضا (ع) گره خورده و سال‌ها در سن نوجوانی در جهاد خراسان مشغول بودم و هم اکنون نیز در سن میانسالی حضرت امام رضا (ع) به بنده عنایت فرمودند تا عضو کوچکی از این مجموعه باشم و امیدوارم همه ما بتوانیم با بهره گیری دقیق و درست از ظرفیت ها به گسترش و بسط فرهنگ رضوی در جامعه کمک شایان توجهی داشته باشیم.
در پایان این مراسم حکم انتصاب مشاوران بیست و یکمین جشنواره بین المللی فرهنگی هنری امام رضا (ع) اعطا شد.
جشنواره بین‌المللی فرهنگی و هنری امام رضا(ع) هر ساله در شب میلاد علی‌بن‌موسی‌الرضا در استان‌های مختلف کشور و در چندین کشور اجرا می‌شود.
این جشنواره در رشته‌های مقاله، نمایشنامه یا فیلمنامه، نمایش‌های تولید شده، داستان، آثار تجسمی، کتاب، متون ادبی، شعر، اثر مطبوعاتی و دیجیتال و اثر رادیویی و تلویزیونی برگزار می‌شود."
culture,"به گزارش ایرنا از پایگاه اطلاع‌رسانی سیما، «فوتبال برتر» شبکه سه، «جام آسیا ۲۰۲۳» شبکه ورزش و «پاس گل» شبکه امید برنامه هایی هستند که رقابت های جام ملت های آسیا را که از جمعه ۲۲ دی آغاز می شود، را پوشش می دهند.
«فوتبال برتر» شبکه سه
«فوتبال برتر»؛ ویژه برنامه جام ملت‌های آسیا ۲۰۲۳ با اجرای محمد حسین میثاقی از جمعه ۲۲ دی ماه با پخش زنده افتتاحیه این مسابقات به روی آنتن شبکه سه سیما می رود.
برنامه «فوتبال برتر»؛ ویژه برنامه جام ملت‌های آسیا ۲۰۲۳ با پخش مسابقات منتخب گروهی، پخش کامل مسابقات مرحله حذفی تا دیدار نهایی، بررسی و تحلیل روزانه مسابقات، تولید و پخش آیتم‌های متنوع، بهره‌مندی از ظرفیت کارشناسان خبره فوتبالی و با اعزام تیم برنامه ساز به کشور قطر به پوشش این مسابقات خواهد پرداخت.
این مسابقات به میزبانی کشور قطر و با شرکت ۲۴ تیم از کشورهای آسیایی برگزار می شود. در این دوره از بازی ها ایران با کشورهای فلسطین، هنگ کنگ و امارت هم‌گروه است.
دیدار تیم ملی ایران با فلسطین یکشنبه ۲۴ دی ساعت ۲۱، ایران و هنگ کنگ جمعه ۲۹ دی ساعت ۲۱ و ایران و امارات سه شنبه ۳ بهمن ساعت ۱۸:۳۰ به صورت زنده از شبکه سه و در این برنامه پخش می شود.
«جام آسیا ۲۰۲۳» شبکه ورزش
شبکه ورزش با برنامه «جام آسیا ۲۰۲۳» همراه تیم ملی ایران در جام ملت های آسیا خواهد بود.
این ویژه برنامه از روز جمعه ۲۲ دی ماه همزمان با بازی افتتاحیه جام ملت های آسیا با پوشش زنده این دیدار به روی آنتن شبکه ورزش سیما می رود و تا انتهای رقابت ها، همزمان با مسابقات در طول برگزاری بازی ها به صورت زنده پخش می شود.

اتفاق مهم در این دوره از رقابت های جام ملت های آسیا بخش بیش از نیمی از تقابل های جام ملت های آسیا از شبکه ورزش سیما خواهد بود که تحت عنوان برنامه «جام آسیا ۲۰۲۳» این اتفاق خواهد افتاد.

جواد خیابانی و مهدی توتونچی اجرای برنامه را بر عهده دارند آن هم با یک مهمان ثابت به نام خداداد عزیزی، ستاره سابق تیم ملی فوتبال ایران.

البته به فراخور حساسیت رقابت ها میهمانان و کارشناسان دیگر هم در استودیو به این ترکیب اضافه خواهند شد.

«جام آسیا ۲۰۲۳» از یک ساعت قبل از آغاز دیدارها با کارشناسی و بخش های جذاب همراه مخاطبان است و حدود دو ساعت پس از دیدارها به تحلیل نکات فنی و پرداخت به متن و حواشی مسابقات خواهد پرداخت.

پخش آیتم های متنوع در خصوص آشنایی با تیم ها و ستارگان فوتبال آسیا به همراه مصاحبه با اعضا تیم ملی فوتبال ایران از ویژگی های برنامه «جام آسیا ۲۰۲۳» خواهد بود.

اما یکی از ویژگی و نکات برجسته «جام آسیا ۲۰۲۳» حضور محمد میر به عنوان مجری خبرنگار به همراه یک تیم تولید در قطر محل برگزاری رقابت ها است.

ارتباط زنده، گزارش های دست اول و شکار لحظات تاریخی این دوره از رقابت های جام ملت های آسیا از وظایف تیم حاضر در قطر است.
«پاس گل» شبکه امید
سری سوم برنامه «پاس گل» همزمان با جام ملت های آسیا ۲۰۲۳ از شبکه امید به صورت زنده پخش خواهد شد.
فصل جدید برنامه تخصصی «پاس گل» با رویکرد تعاملی قرار است چالش های فوتبال را در پلتفرم پلی استیشن برگزار کند و علاقه مندان به بازی های ویدیویی فوتبالی را با خود همراه کنند.
اجرای این برنامه را عرفان کرمی و حمید دانایی به عهده دارند و تهیه کننده برنامه نیز سعید شهبازی است.
سری سوم برنامه «پاس گل» در ایام جام ملت های آسیا هر روز از ساعت ۱۷ به مدت یک ساعت به تحلیل و بررسی مسابقات جام ملت های آسیا خواهد پرداخت."
culture,"به گزارش ایرنا از روابط عمومی چهل و دومین جشنواره بین‌المللی فیلم فجر، کارگاه‌های آموزشی و تخصصی این دوره از جشنواره با حضور اساتید بین المللی از ۱۷ تا ۲۱ بهمن ماه برگزار خواهد شد.
متقاضیان می‌توانند از شنبه ۲۳ دی ماه تاچهارشنبه ۲۷ دی ماه با مراجعه به سایت جشنواره به نشانی اینترنتی fajrfilmfestival.com ثبت نام و پس از تکمیل فرم نسبت به ارسال آن از طریق سامانه مذکور اقدام کنند.
چهل و دومین جشنواره بین‌المللی فیلم فجر ۱۲ تا ۲۲ بهمن ماه سال جاری به دبیری مجتبی امینی برگزار می‌شود."
culture,"رییس اداره میراث فرهنگی و گردشگری شوش عصر پنجشنبه در گفت و گو با خبرنگار ایرنا گفت: ""دیمیتری کولتسوف"" سفیر جمهوری بلاروس در ایران و هیات همراه روز پنجشنبه طی سفری غیر رسمی از موزه و محوطه‌های میراث جهانی شوش، زیگورات چغازنبیل و موزه هفت تپه بازدید کرد.
علی بویری افزود: سفیر جمهوری بلاروس در این سفر ضمن بازدید از موزه شوش، دفتر یادبود این موزه را امضا کرد و با ظرفیت‌های میراث فرهنگی این شهرستان و تاریخ هفت هزار ساله این شهر باستانی آشنا شد.
وی با اشاره به ظرفیت‌های کم نظیر تاریخی شوش ادامه داد: شهر باستانی شوش از مراکز تمدن قدیم از معروفترین شهرهای دنیا، پایتخت چند هزارساله تمدن عیلام و همچنین پایتخت زمستانی امپراطوری هخامنشی بوده که آثار به جامانده از آن تمدن باشکوه سالانه میزبان هزاران گردشگر داخلی و خارجی است.
به گزارش ایرنا، سفیر بلاروس روز سه‌شنبه ۱۹ دی ماه در نشست هم‌اندیشی با هیات نمایندگان اتاق بازرگانی اهواز روابط تجاری میان این کشور و استان خوزستان را دارای چشم‌انداز و دورنمای روشن دانست و خواهان توسعه همکاری‌ها و تعاملات اقتصادی با این استان شده است.
شوش که در شمال خوزستان قرار دارد به دلیل موقعیت خاص جغرافیایی و آثار ارزشمند و منحصر به فرد تاریخی و مذهبی نظیر حرم دانیال نبی(ع)، آرامگاه دعبل خزاعی شاعر شهیر اهل بیت (ع)، آپادانا، آکروپل، شهر شاهی، شهر پیشه وران، کاخ اردشیر دوم، محوطه باستانی و اثر جهانی چغازنبیل در هفت تپه از مقصدهای مهم گردشگری ایران به شمار می‌رود.
شوش با وجود مناطق عملیاتی هشت سال دفاع مقدس، مناطق گردشگری طبیعی چون جنگل و بیشه کرخه و حرم حضرت دانیال نبی(ع) همچنین ۲ اثر ثبت جهانی چغازنبیل و محوطه باستانی یکی از مقاصد اصلی مسافران نوروزی و کاروان‌های راهیان نور است.
در این شهر تاریخی عیلامی‌ها، آشوری‌ها، هخامنشیان، سلوکیان، پارتیان، بابلی‌ها و ساسانیان حکمرانی داشته‌اند؛ شهر باستانی شوش در استان خوزستان در جنوب غربی ایران واقع است و از حدود سال چهار هزار و ۲۰۰ پیش از میلاد مسیح، نقشی کلیدی در روابط میان بین النهرین باستان و سرزمین ایران داشته است.
کشور بلاروس همسایه ایران نیست اما از آنجایی که در منطقه اوراسیا واقع شده است و مشارکت نزدیکی با کشور روسیه دارد جزو کشورهایی به شمار می‌رود که می‌تواند در مدار همکاری تجاری با ایران قرار داشته باشد.
کشور بلاروس از جمله‌ کشورهای است که طی ۳۰ سال گذشته روابط دیپلماتیک میان این کشور و ایران به سطح بالایی به ویژه در حوزه سیاسی و اقتصادی رسیده است."
culture,"به گزارش ایرنا، پیکره یوزپلنگ ایرانی با نام «پیروز» در ابعاد واقعی تمام چوبی اثر استاد محمد نصر با حضور عزت الله ضرغامی وزیر میراث‌ فرهنگی، گردشگری و صنایع‌دستی و مریم جلالی معاون صنایع‌دستی و هنرهای سنتی رونمایی شد.
این اثر که در آستانه مسابقات جام ملت‌های آسیا در قطر رونمایی شد، در بازه زمانی هفت ماهه ایجاد شده است.
استاد محمد نصر از هنرمندان صنایع‌دستی است که با عنوان هنری کسری بیش از ۳۴ سال است که در این عرصه سابقه فعالیت دارد."
culture,"به گزارش خبرنگار فرهنگی ایرنا، این نمایش ترکیب چیدمان اشیا و فتومنتاژ و در واقع شامل یک چیدمان به نام «خاطرات معلق» است و ۱۶ عکسِ چاپ‌شده به‌علاوه ۶ فریم عکس قدیمی سوزن دوزی شده. چیدمان این نمایش از۲۵ بطری شیشه تشکیل شده است؛ بطری‌هایی که حاوی گلهای خشک، عکس، دکمه و نخ هستند. خاطرات زن که عکس‌هایش هستند، در بطری محبوس شده و درب چوب پنبه‌ای از گریختن آنها جلوگیری می‌کند. گویی تمام زندگی زن در یک بطری جا گرفته است. مخاطب می‌تواند با دقت درون بطری‌ها، عکس هاو محتویات آن را کاوش کند.
نازلی عباسی در تشریح این نمایشگاه به خبرنگار فرهنگی ایرنا گفت: در کشور آلمان ظاهرا چنین چیزی معمول است که عکس‌های خانوادگی افرادی که فوت می‌کنند و ورثه‌ای ندارند به بساط دستفروش‌ سپرده می‌شود و معمولاً هنرمندان مشتری آنها هستند و می توانند بستر شکل گیری ایده بسیاری از اهالی هنر باشد.
وی گفت: مجموعه ای که اکنون در گالری شیدایی به نمایش درآمده است نیز محصول مواجهه‌ من با عکس‌های آلبوم خانوادگی زنی بیگانه است که از بساط یک دست فروش آلمانی در نورمبرگ خریداری شده و توسط دوستی به دست من رسید.
وی افزود: برایم بسیار عجیب بود، زنی که نمی‌شناختم اما در نخستین مواجهه زمانی که عکس ها به دست من رسید طوری بود که برای اولین بار که پاکت این عکس‌ها را که باز کردم شروع به گریستن کردم . عکس ها مرا به خیالبافی در باب زندگی زن فرا خواندند و من داستان زندگی او را برای خویش روایت کردم. گاه با او همزاد پنداری کردم و زمانی به او حسادت ورزیدم. من روایت زندگی و فانی بودن انسان را با ترکیب اشیای گوناگون با عکس‌های این زن رازآلود تجربه کردم. و اکنون چندی است که «با زنی که نمی‌شناسم» زندگی می‌کنم.
این پژوهشگر هنر با اشاره به پروژه هایی که با ایده عکس های قدیمی شکل گرفته است افزود: من چند سال روی عکس‌های خانوادگی کار می‌کردم چون برام بسیار جذاب بودند. و ابتدا از عکس های خانواده خودم شروع کردم. عکس‌های خانوادگی یک سند تاریخی هستند و شاید خیلی به آنها توجه نشود ولی به عنوان یک سند و یک کار هنری به آنها نگاه نمی‌شود و این آثار می‌توانند مورد مطالعات تاریخی و جامعه شناسی واجتماعی قرار بگیرند که بر این اساس می توانند مهم باشند.
این هنرمند گفت: انجام پروژه های هنری نخست از عکس‌های خانوادگی خودم آغاز کردم و مجموعه‌ای به اسم کهنه دکمه‌ها را کار کردم و سپس روی عکس‌های خانوادگی یک خانواده ارمنی در ایران کار کردم که از ایران رفته بودند و توسط یکی از دوستان من خانه آنها خریداری شده بود و این مجموعه با ماهی‌های بازار رشت ترکیب شد. که در اینده دراندیشه ی نمایش آن هستم. این آثار جنبه سندیت دارند و به عنوان یک سند تصویری به آنها نگاه کردم. عکس‌های خانوادگی ؛زمان ؛نوستالژی و زندگی برایم جذاب هستند و نگاهی توام با احترام به گذشته و خاطرات دارم .
نازلی عباسی که در سال‌های گذشته به پژوهش هنر و عکاسی مشغول بوده است، این بار تجربه مفهومی تازه‌ای را با میانجی رسانه عکس آماده نمایش کرده است.
عکس ها بخش مهمی از تاریخ هستند و اغلب ناگفته‌هایی در خود دارند. نگاه کردن به پروسه رشد کودکان و پیر شدن آدم‌هایی که می‌شناسد همیشه برایش جذاب بوده؛ با این حال به گفته خودش این بار با دست یافتن به عکس‌های آلبوم خانوادگی زنی بیگانه از بساط یک دستفروش آلمانی، ماجرا به گونه‌ای دیگر برایش رقم خورد. اشیا به کار رفته در این عکس‌ها و به خصوص دکمه‌ها که عکاس در کارهاش بسیار روی آنها تاکید دارد، نماد پایداری و عمر اشیا در برابر فناپذیری و عمر کوتاه انسان است. نوستالژی، زن و فانی بودن انسان، دستمایه‌ی اغلب کارهای اوهستند.
در استیتمنت نمایشگاه به قلم نازلی عباسی آمده است: «زمانه‌ی حاضر زمانه نوستالژی زده است و عکس‌ها فعالانه به نوستالژی پر و بال می‌دهند. سوزان سانتاگ معتقد است «عکاسی هنری سوگوار است و اغلب موضوعاتی که عکاسی می‌شوند در نوعی اندوه پوشیده می‌شوند.» عکس، به‌ویژه عکس‌های افراد برانگیزنده احساسات و خیال هستند. عکس‌های خانوادگی با گذشت زمان به یک سند تاریخی تبدیل می‌شوند که می‌توانند دستمایه‌ی مطالعات تاریخی و جامعه شناختی واقع شوند.
نازلی عباسی کارشناسی ارشد پژوهش هنر از دانشکده هنر و معماری تهران دارد. او منتخب سیزدهمین بی‌ینال عکس ایران (۱۳۹۳) است و تألیف کتابی پژوهشی درباره عکاسی جنگ در کارنامه‌اش دیده می‌شود. او در کنار شرکت در نمایشگاه‌های گروهی، کیوریتور چند نمایشگاه گروهی عکس نیز بوده است.
علاقه مندان برای تماشای نمایشگاه عکس و چیدمان «برای زنی که نمی‌شناسم» می‌توانند تا روز جمعه ۲۲ دی به گالری شیدایی به نشانی میدان هفتم تیر، میدان بهار شیراز، روبه‌روی موزه عکسخانه شهر، پلاک ۱۴۹، واحد ۱ مراجعه کنند. گالری شنبه‌ها تعطیل و در بقیه روزها از ساعت ۱۵ تا ۱۹:۳۰ پذیرای دوستداران هنر است. جمعه ۲۲ دی اختتامیه نمایشگاه از ساعت ۴ تا ۸ خواهد بود."
culture,"به گزارش خبرنگار رسانه ایرنا، مرکز پژوهش‌های مجلس شورای اسلامی واقع در خیابان پاسداران، روبروی پارک نیاوران(ضلع جنوبی) میزبان این همایش است.
محمدمهدی اسماعیلی، وزیر فرهنگ و ارشاد اسلامی، سعیدرضا عاملی، عضو حقیقی شورای عالی انقلاب فرهنگی، محمدرضا مخبر دزفولی، رییس فرهنگستان علوم جمهوری اسلامی ایران، رضا غلامی، رییس پژوهشگاه مطالعات فرهنگی، اجتماعی و تمدنی، احمد نادری، عضو هیات رئیسه مجلس شورای اسلامی، میثم عابدی، معاون فناوری و نوآوری وزارت ارتباطات و فناوری اطلاعات، بابک نگاهداری، رییس مرکز پژوهش‌های مجلس شورای اسلامی و فرشاد مهدی‌پور، معاون رسانه‌ای و امورتبلیغات وزارت فرهنگ و ارشاد اسلامی از جمله سخنرانان این مراسم هستند.
حاضران در همایش درباره موضوعاتی چون هوش مصنوعی و ضرورت‌های تولیدمحتوا، هوش مصنوعی و مقررات رسانه‌ای در عصر دیجیتال، هوش مصنوعی و زیرساخت‌های خدمات دولتی و چارچوب‌های سیاستگذاری؛ مالکیت و مدیریت سازمان رسانه بحث و تبادل نظر خواهند داشت."
culture,"به گزارش ایرنا از ستاد اطلاع رسانی جشنواره رسانه‌های ایران، پیش ثبت نام رسانه‌ها برای واگذاری غرفه در محل برگزاری نمایشگاه امسال از صبح ۲۴ دی ماه از طریق وبسایت https://pressexpo.ir/ آغاز خواهد شد.
ستاد اجرایی بیست و چهارمین جشنواره رسانه های ایران با انتشار این خبر اعلام کرده است: نمایشگاه امسال در محل مصلای تهران برگزار خواهد شد.
در این اطلاعیه با اشاره‌ به وقفه ۶ساله در برگزاری نمایشگاه و تلاش بی وقفه برای برگزاری مجدد نمایشگاه رسانه ها تاکید شده: «امسال در حالی نمایشگاه از ۲۳ بهمن تا ۲۸ بهمن برگزار خواهد شد که رویکرد اصلی معاونت امور رسانه‌ای و تبلیغات وزارت ارشاد به رسانه‌های نوین، انسان-رسانه‌ها و سامانه‌های خبری (اپلیکیشن‌ها و سکوهای خبری) خواهد بود.
مرحله پیش ثبت نام برای همه رسانه‌ها آزاد است. کانال‌ها و صفحات مجازی، رسانه‌های برخط، نمایندگی رسانه‌های خارجی و روابط عمومی دستگاه‌ها، سازمان‌ها و نهادهای مرتبط با حوزه رسانه و تبلیغات، می‌توانند در بیست و چهارمین نمایشگاه رسانه های ایران شرکت کنند."
culture,"به گزارش خبرنگار ایرنا، نتیجه این تغییر را می‌توان در نمایشگاه عکس آریانژاد به‌نام «دوباره با طبیعت» دید که از ۱۲ تا ۱۹ دی‌ماه جاری در بندرعباس برگزار شد و علاقه‌مندان هنر و طبیعت توانستند برای نخستین بار در استان، حیات وحش هرمزگان را در قاب‌هایی زیبا و دیدنی مشاهده کنند.
به بهانه برگزاری نمایشگاه، با این عکاس و مدیر موسسه حامیان حیات وحش هرموز گفت و گویی داشتیم که دامنه سخن از فعالیت‌ها در بیداری تا خواب‌های زیست محیطی‌اش را دربر می‌گرفت و پاسخ سوال٬های ایرنا را این گونه داد:
از سال ۱۳۹۱ عکاسی از حیات وحش را پس از دیدن ردی از پلنگ شروع کردم و سال ۱۳۹۴ نخستین عکس از پلنگ میناب منتشر شد که برای بسیاری از مردم غیرقابل باور بود.
به همین دلیل تصمیم گرفتم بیشتر کار کنم تا مردم بفهمند میناب پلنگ دارد که این داستان ادامه پیدا کرد و تا هشتبندی و سِندِرک میناب و بشاگرد ادامه یافت و دریافتیم تمام کوه‌های شرق استان هرمزگان زیستگاه پلنگ است.
یکی از اهداف اصلی من از عکاسی و این نمایشگاه، نشان دادن همین تنوع زیستی هرمزگان بود.
به عنوان مثال؛ اگر ابتدا به ساکن بگوییم شرق هرمزگان سُمور سرسنگی دارد کسی باور نمی‌کند مگر این‌که عکس آن را ببیند.
یا جغد عمانی که کسی فکر نمی‌کرد در ایران وجود داشته باشد اما عکس‌ها و پایش‌های انجام شده، حضور این پرنده در هرمزگان را به اثبات رساند که برای شروع این کار، دیدن تلاش‌ها و عکس‌های طاهر قدیریان برایم بسیار انگیزه بخش بود.
از آریانژاد درباره این نمایشگاه و ویژگی‌های عکاسی از طبیعت و حیات وحش می‌پرسم که پاسخ می‌دهد:
در هرمزگان عکاسان زیادی داریم اما کمتر کسی روی حیات وحش کار می‌کند چون هزینه‌های آن زیاد است و سختی آن هم کم نیست.
برای عکاسی از غروب آفتاب می‌توان به راحتی در لوکیشن مورد علاقه نشست و عکس گرفت اما حیات وحش در اختیار و کنترل عکاس نیست که همین، کار را سخت می‌کند.
به عنوان مثال؛ از خرس سیاه در تابستان و در منطقه‌ای که دما به ۵۲ درجه هم می‌رسد باید عکس گرفت، چون خرس سیاه یکی از غذاهای اصلی‌اش خرماست که تابستان می‌رسد و در همین فصل می‌توان اطراف نخلستان‌ها آن را دید.
در دنیا هم میان این همه فیلم و عکس مستند، فقط برخی شبکه‌ها با سرمایه‌گذاری‌های سنگین می‌توانند این کار را انجام دهند اما با وجود این ویژگی‌ها و سختی‌ها ۴۰ عکس از ۳۸ گونه در نمایشگاه به معرض تماشا گذاشته شد.
خاطرات و خطرات
در این روند اتفاقات بدی هم افتاد مثلا الان هر هشت ساعت ناچار به ریختن قطره‌ای در چشمم هستم که علت آن لارو نوعی مگس است که ۶ سال پیش در کوه‌های رودان به چشمم پاشیده شد و یا عید فطر سال ۱۳۹۵ که برای عکاسی رفته بودم و ۱۷ ساعت در پرتگاهی گیر کردم و همه فکر می‌کردند که مرده‌ام.
از تجربه‌هایش درباره رویارویی با حیات وحش و رفتارهای حیوانات می‌پرسم:
- وقتی شناخت شما نسبت به رفتارشناسی گونه‌ها بیشتر باشد احتمال آسیب کمتر می‌شود؛ مثلا اگر من خرس سیاهی را ببینم که یک توله به همراه دارد، هیچ وقت به آن نزدیک نمی‌شوم چون خیلی خطرناک است و یا ببینم پلنگی سر لاشه‌ای درحال غذا خوردن است، هیچ وقت نزدیک نمی‌شوم، چون می‌دانم در این وضعیت خیلی خطرناک است ولی گاهی به صورت اتفاقی در صحنه‌های پیش‌بینی نشده قرار می‌گیریم و نمی‌دانیم پشت یک تخته سنگ، پلنگ یا خرس خوابیده است.
یکی از عکس‌های همین نمایشگاه، پرتره یک خرس است که برای خود داستانی دارد: 
خرسی را دیدم که تا من را دید فرار کرد و من هم دنبالش رفتم تا عکس بگیرم و در مسیر حواسم نبود که در کنار من یک غار است و ناگهان خرس دیگری از آن غار خارج شد و جالب اینجا بود که هر ۲ با هم در یک لحظه ترسیدیم و فرار کردیم.
یکی از خرس‌ها یک لحظه هنگامی که می‌خواست به داخل غار برود برگشت و به من نگاه کرد من هم همان لحظه عکسم را گرفتم.
عکاسی از حیات وحش تنها هدفم نیست و تلاش برای حفظ و نجات گونه‌های در معرض خطر برایم دغدغه‌ای جدی‌تر است و برای آن دلایل قوی‌تری دارم
این‌ها نمونه‌هایی از اتفاقاتی است که در این مدت افتاده اما هیچ‌کدام باعث نشده که این کار را کنار بگذارم، چون واقعا دوست داشتم مردم هرمزگان را با تنوع زیستی این منطقه آشنا کنم که از دیدگاه من یک نمایشگاه عکس، ساخت فیلم‌های مستند حیات وحش در این زمینه بسیار موثر است و یکی از اهداف و برنامه‌های بعدی من چاپ کتاب حیات وحش هرمزگان با عکس‌های خوب و با کیفیت است که بدون امکانات و حمایت کار آسانی نیست.
اما عکاسی از حیات وحش تنها هدفم نیست و تلاش برای حفظ و نجات گونه‌های در معرض خطر برایم دغدغه‌ای جدی‌تر است و برای آن دلایل قوی‌تری دارم.
ما در ایران ۱۰ گربه سان وحشی داشتیم که ببر و شیر ایرانی برای همیشه منقرض شدند و دیگر هیچ‌گاه برنمی‌گردند.
همین اتفاق ممکن است برای بقیه گربه‌سان‌ها هم پیش بیاید و هم اکنون ما چهار گونه گربه‌سان وحشی در هرمزگان داریم که از بین آن‌ها پلنگ ایرانی در شرق استان تعارضات شدیدی با اهالی و مردم این مناطق دارد.
این پلنگ به خاطر کم شدن شکار طبیعی بهزیستگاه‌های انسانی و چراگاه‌ها نزدیک می‌شود و به دام‌های اهالی حمله می‌کند که مردم هم برای حفظ دارایی دامی خود دست به اقدامات متقابل می‌زنند.
این تعارضات به شکلی پیش می‌رود که طی چند سال آینده تمام پلنگ‌ها کشته می‌شوند و در این وضعیت اگر بتوانیم کاری انجام بدهیم که این گونه‌های از بین نروند بسیار ارزشمند است و با تلاش برای حفظ یک گونه نادر جانوری تلاش می‌کنم برای کشورم و استانم کار درستی انجام دهم.
پرسش سخت
از آریانژاد درباره زندگی‌اش پیش از ورود به فعالیت‌های زیست محیطی و عکاسی از حیات وحش و حرف و حدیث‌ها در این باره می‌پرسم که با لبخند پاسخ می‌دهد: چیزی برای پنهان کردن وجود ندارد؛ می‌گویند من قبل شکارچی بوده‌ام اما خودم می‌گویم از شکارچی هم بیشتر بوده‌ام و نه تنها به شکار می‌رفتم بلکه خودم مغازه لوازم شکار و اسلحه فروشی داشتم.
من از قبل شکارچی بوده‌ام اما خودم می‌گویم از شکارچی هم بیشتر بوده‌ام و نه تنها به شکار می‌رفتم بلکه خودم مغازه لوازم شکار و اسلحه فروشی داشتم
این‌ها را می‌گویم تا کسانی که اسلحه دارند و شکارچی هستند بدانند این راه خیلی بهتر وجذاب‌تر از شکار کردن است.
من برای گوشت به شکار نمی‌رفتم و هدفم تفریح در طبیعت بود و وقتی دیدم که می‌توان این تفریح را بدون آسیب به حیات وحش و با لذت بیشتر داشت و نه تنها حیوانی را نمی‌کشم بلکه اثر هنری هم خلق می‌کنم که لذتش با شکار قابل مقایسه نیست.
البته در این روند و تحول من تنها نبودم و شاید برایتان جالب باشد که بدانید از نیم قرن پیش تاکنون چند نفر از افراد سرشناس و مهمی که بیشترین کار را برای محیط زیست ایران انجام داده اند همگی قبل از آن شکارچی بودند.
از جمله اسکندر فیروز، هوشنگ ضیایی،دره شوری و خیلی دوستان دیگر.
از آریانژاد می‌پرسم کسی که بیداری‌اش را وقف حیات وحش می‌کند چه خواب‌هایی می‌بیند؟ رویاهایش با دیگران فرقی دارد؟
- برای من بهترین لحظات زندگی، هنگام شکار نبوده بلکه وقتی بوده که عکسی را از گونه‌ای گرفتم مثلا برای گرفتن عکس خرس سیاه بین سه تا چهار، به طور مداوم با وجود گرمای زیاد به جاهایی که احتمال می‌دادم حضور داشته باشد می‌رفتم و این لحظه‌ها و ساعت‌ها قطعا تاثیر خودش را در خواب‌هایم نیز نشان می‌داد که یکی را به عنوان نمونه برایتان تعریف می‌کنم:
در مقطعی اتفاق بدی برایم افتاده بود همان زمان رویای تکرار شونده‌ای داشتم که خیلی از گونه‌های جانوری و حیوانات پشت پنجره مکانی که بودم جمع می‌شدند و صدایم می‌کردند....
به عنوان آخرین سوال از او درباره حمایت‌ها و شرایط برگزاری نمایشگاه پرسیدم که در پاسخ شرکت پالایش نفت ستاره خلیج‌فارس را تنها حامی عملی نمایشگاه معرفی کرد و توضیح داد: برای برگزاری نمایشگاه فقط ستاره خلیج‌فارس با خرید اثر همراهی خوبی داشت و از متولیان مستقیم این حوزه مانند اداره‌کل حفاظت محیط زیست برای برگزاری نخستین نمایشگاه عکس حیات وحش انتظار بیشتری می‌رفت که در عمل هیچ کاری نکردند.
اما غیر از نمایشگاه و در سایر عرصه‌ها هم انتظار دارم توجه بیشتری به محیط زیست و گونه‌های جانوری و تنوع زیستی آن بشود.
به عنوان مثال شما در شهر بندرعباس هیچ نشانه و اِلِمانی در این حوزه نمی‌بینید.
شهرداری، باغ وحش مصنوعی را با هزینه گزاف و از بودجه عمومی در بهترین نقطه شهر می‌سازد اما حتی یک گونه جانوری هرمزگان را در آن قرار نمی‌دهد و با تعجب می‌بینیم که گونه‌های آفریقایی را به کودکان این شهر معرفی می‌کند.
البته هنوز هم دیر نشده و می‌توان این کوتاهی را جبران کرد...
معرفی:
مرتضی آریا نژاد
متولد ۱۳۶۰ میناب. عکاس، محقق حیات وحش و مدیر موسسه حامیان حیات وحش هرموز
ثبت نخستین رکورد خرسی سیاه آسیایی در مناطق شهرستان هشتبندی، چاپ شده در مجله IBN در سال ۲۰۱۷
نخستین رکورد رسمی مار شو کشنده‌ترین مار ایران در کوه‌های شرق استان هرمزگان و چاپ مقاله کوتاه در مجله Herpetological journal در سال۲۰۲۰
چاپ مقاله کوتاه زنده گیری خرسی سیاه در ایران در مجله IBN در سال۲۰۲۲
چاپ مقاله پراکندگی پلنگ ایرانی در غرب آسیا در شماره ویژه مجله Cat News در سال ۲۰۲۲
چاپ مقاله پراکندگی ۲ گونه جغد کمیاب عمانی و ماهیخوار و چاپ عکس جغد عمانی روی جلد مجله
Zoology in the Middle East در سال ۲۰۲۳
چاپ مقاله نخستین رکورد درخت سرو مدیترانه ای (زربین) در شهرستان بشاگرد مجله طبیعت ایران ۱۴۰۲
مجری طرح سازمان ملل (sgp) در شرق هرمزگان آموزش و توانمندسازی جامعه محلی و حفاظت از گونه در خطر انقراض پلنگ ایرانی- ۱۴۰۲"
culture,"به گزارش ایرنا، حجت الاسلام والمسلمین «علیرضا بی‌نیاز» روز چهارشنبه در مراسم اختتامیه دومین کنگره ملی شهدای غواص اظهار کرد: امیدواریم سال آتی در سومین کنگره ملی شهدای غواص شاهد افتتاح موزه دفاع مقدس در جزیره گردشگری کیش باشیم.
وی‌ادامه داد: کیش به عنوان یک جزیره گردشگری می‌تواند نقش مهمی در شناساندن ارزش‌های دفاع مقدس و فرنگ سازی ایفا کند.
امام جمعه کیش با قدردانی از عوامل برگزاری دومین کنگره شهدای غواص بیان کرد: کیش در اجرای بسیاری از برنامه‌های فرهنگی ملی پیشتاز است؛ امیدواریم با همکاری همه جانبه شاهد ایجاد یادمان شهدای غواص در این جزیره باشیم.
وی‌ خواستار بازگو کردن ارزش‌های دفاع مقدس به نسل جوان ‌شد و افزود: راه شهدا باید برای توسعه و پیشرفت‌ کشور ادامه یابد.
حجت الاسلام والمسلمین «بی‌نیاز» با تاکید بر اینکه امنیت موجود در کشور را مدیون شهدا هستیم، گفت: دشمن بداند که وحدت و انسجام ملت ایران در دفاع از انقلاب اسلامی گسستنی نیست."
culture,"به گزارش ایرنا، علی رهبری رهبر دایم میهمان اُپرای مارینسکی در سنت پترزبورگ روسیه، در سال جدید میلادی به مدت ۲ هفته رهبری ارکستر سمفونیک این مجموعه هنری را برعهده خواهد داشت.
کنسرت اول علی رهبری چهارشنبه- ۲۷ دی ماه- با عنوان بهترین آثار آنتونین دورژاک شامل سمفونی شماره ۸ و شماره ۹ (سمفونی دنیای جدید) اثر این آهنگساز به روی صحنه خواهد رفت.
دومین کنسرت این رهبر ارکستر ایرانی چهارشنبه- چهارم بهمن- شامل آثاری از شوستاکوویچ، اورتور جشنواره آنتونین دورژاک، کنسرتو برای ویولنسل و ارکستر و سمفونی شماره پنج چایکوفسکی خواهد بود.
وازیلی استپانوف نوازنده جوان ویولنسل اهل کشور روسیه، به عنوان تک‌نواز علی رهبری را در دومین کنسرت همراهی خواهد کرد. وی اکنون به اکثر ارکسترهای مشهور جهان به عنوان سولیست دعوت می‌شود و برنده چندین مسابقه بین المللی ساز ویولنسل است.
این سومین فصل هنری همکاری علی رهبری موسیقیدان بین‌المللی ایرانی با مجموعه مارینسکی به عنوان رهبر دایم میهمان است.
والری گرگیف رهبر مشهور جهان و مدیرکل هنری مجموعه تالارهای اپرای مارینسکی که علی رهبری را برای این پست انتخاب کرده است بعد از کنسرت اختتامیه دومین فصل هنری در مراسم رسمی تلویزیونی ضمن قدردانی از زحمات این رهبر ایرانی برای ارتقای کیفیت ارکستر اپرای مارینسکی از او تجلیل کرد و مایسترو گرگیف اعلام کرد؛ «حتما روزی باهم به ایران خواهیم رفت».
علی رهبری موسیقیدان، آهنگساز و رهبر بین‌المللی ارکستر متولد ۱۳۲۷ در تهران، فارغ‌التحصیل هنرستان عالی موسیقی ملی و آکادمی موسیقی و هنرهای زیبای وین اتریش است. رئیس هنرستان عالی موسیقی ملی و کنسرواتوار تهران در ۲۵ سالگی (به مدت سه سال)، برنده مدال طلا در مسابقات جهانی رهبری ارکستر در فرانسه، برنده مدال نقره در مسابقات جهانی رهبری ارکستر در سوییس از جمله سوابق و افتخارات این هنرمند است.
وی همچنین سمت رهبر دایم میهمان را در ارکسترهایی همچون فیلارمونیک رادیو تلویزیون بلژیک، فیلارمونیک چک و فیلارمونیک بلگراد، مدیریت هنری ارکسترهای سمفونیک شهرهای بروکسل، مالاگا، زاگرب و مالاگا برعهده‌دار داشته است. این آهنگساز تاکنون مسترکلاس‌های متعددی را در کشورهای مختلف از جمله ترکیه، اوکراین، آفریقای جنوبی و اسلوواکی برای نوازندگی در ارکستر تشکیل داده است.
علی رهبری بیش از ۱۲۰ ارکستر سمفونیک مطرح دنیا همچون وین، برلین، لندن، آمستردام، بروکسل، تورنتو، توکیو و مکزیک را رهبری کرده و در ضبط حدود ۲۵۰ آلبوم اثر موسیقی کلاسیک جهانی با مهمترین ارکسترها و اُپراهای دنیا همکاری داشته است.
وی اکنون سمت رهبر دایم میهمان ارکستر سمفونیک اُپرای مارینسکی در سنت پترزبورگ را برعهده دارد و ارکستر سمفونیک چین را نیز در پکن و تهران رهبری کرده، این هنرمند ایرانی فروردین ماه امسال به ۲ ارکستر سمفونیک دیگر کشور چین نیز دعوت شده است."
culture,"به گزارش خبرنگار سینمایی ایرنا، سعید خورشیدی عضو شورای سیاستگذاری چهاردهمین جشنواره مردمی عمار پنجشنبه شب در آیین گشایش این دوره از جشنواره در سینما فلسطین اظهار داشت: رسانه از حوزه‌هایی است که به شدت نیازمند حضور مردم است. جشنواره عمار تلاش کرده ساز و کاری برای چنین حضوری باشد. این رویداد در شرایطی بی‌عدالتی رسانه‌ای شکل گرفته است.
وی با گرامیداشت یاد نادر طالب زاده گفت: حوزه فرهنگ به عرصه تبادل معنا تبدیل شده و حوزه رسانه یکی از حوزه هایی است که نیازمند حضور آحاد مردم است. اگر امروز معتقدیم که با جنگ‌های مختلف همراه هستیم این جنگ‌ها نیازمند این هستند که آحاد مردم در تولید و مصرف فرهنگی حضور داشته باشند و جشنواره عمار تلاش کرده که برای چنین مواردی حاضر باشد.
عضو شورای سیاستگذاری چهاردهمین جشنواره مردمی عمار همچنین با اشاره به فتنه سال ۸۸ ادامه داد: جشنواره عمار تلاش کرد تا عموم مردم بتوانند با زبان خود آثار خود را ارائه کنند و این آثار در حوزه نمایش اکران شود و به دست مردم برسد.
خورشیدی افزود: سال‌ها است که جریان غرب زده در کشور تلاش کرده تا با پیچیدگی‌های مختلف مردم و بچه های انقلابی را بترساند اما جشنواره عمار این جسارت را می‌دهد که افراد در برابر این راهبردهای دشمن سکوت نکنند و بتوانند راوی دغدغه‌ها و آرمان های ایران باشند. از شما می‌خواهم دعا کنید جشنواره عمار در این راه باقی بماند.
عضو شورای سیاستگذاری چهاردهمین جشنواره مردمی فیلم عمار، صاحبان اصلی این جشنواره را خانواده شهدا دانست و گفت: اتفاق نظر امروز مقابله با جنگ نرم است. توفیق در آینده جنگ مستلزم تولید و توزیع فرهنگی عموم مردم است. جشنواره عمار زمینه را برای این امر فراهم کرده است.
وی اظهار داشت: سال‌ها جریان غرب زده در کشور تلاش کرد با ابزارهای مختلف و جنگ رسانه ای و فرهنگی، بچه‌های انقلاب را از حضور در تولیدات عرصه سینما بترساند.
سهیل اسعد دبیر چهاردهمین جشنواره مردمی فیلم عمار نیز در این آیین گفت: زیبایی‌شناسی به ما این درس را می‌دهد که فکر انسان می‌تواند مانع دیدن بسیاری از زیبایی‌ها شود.
وی ادامه داد: پیام من به دوستان عمار این است که اجازه ندهید زشتی یک دستبند، زیبایی واقعیت‌ها را بپوشاند. اگر ادگاردو هستید لطفاً دیگر دستبند نبندید.
در ادامه این مراسم برگزیدگان جشنواره بدین شرح معرفی شدند:
** بخش فیلمنامه
هیات داوران چهاردهمین جشنواره مردمی فیلم عمار در بخش (فیلمنامه)، ضمن تقدیر از اثر «دینوک» به نویسندگی «طاهره ولی‌پور»، لوح افتخار این بخش را به دلیل «پرداختن به موضوع طوفان الاقصی و مقاومت مردم فلسطین» به اثر «جِیلُ الحاجز» به نویسندگی «حسین جعفری» و اثر «برادرگفته» به نویسندگی «نوید ظریف‌کریمی» به دلیل «رعایت اصول فنی در روایت و پرداختن به مسئله فاجعه مسجد گوهرشاد و ایستادگی مردمی در برابر استبداد رضاخانی» اهدا کرد.

ضمنا فانوس این بخش به دلیل «ساختار منسجم و پرداختن به موضوع مقاومت تاریخی ملت ایران در برابر استعمار» به اثر «دریادار، بایَندُور» به نویسندگی «عبدالرحمن شلیلیان» رسید.
** بخش نماهنگ
همچنین هیات داوران در بخش نماهنگ، با تقدیر از اثر «القدس لنا» به تهیه‌کنندگی «محمدجواد آشتیانی» و اثر «جشن فرشته‌ها» به تهیه‌کنندگی «محمدرضا ملاعباسی»، لوح افتخار این بخش را به دلیل «پرداخت نمایشیِ قابل و به تصویر کشیدن حماسه‌های ایرانی» به اثر «ایراندخت» به تهیه کنندگی آقای «سیدحسین میرعماد» و اثر «جان به قربان محمد» به تهیه کنندگی آقای «محمدجواد آشتیانی» به دلیل «توفیق و درخشش؛ هم در موسیقی، هم در تصویر، هم در موضوع و نگرش والای اثر هنری» و اثر «محیا» به تهیه کنندگی «نازنین پیرکاری» به دلیل «شعر درخشان و همچنین پرداخت دراماتیک و تاثیر گذار» اهدا کرد.

ضمنا فانوس این بخش به دلیل «موسیقی تاثیرگذار، به ‌یاد ماندنی و متناسب با مفهوم و مخاطب کودک و نوجوان» به اثر «جشن فرشته‌ها۲» به تهیه کنندگی محمود احمدی رسید.
** بخش برنامه تلویزیونی ترکیبی
همچنین هیات داوران جشنواره در بخش برنامه تلویزیونی ترکیبی، ضمن تقدیر از اثر« حماسه‌خوان» به تهیه‌کنندگی «سیداحمد موسویان»، لوح افتخار این بخش را به دلیل «تلاش برای ارائه الگوی متفاوت در حوزه سرگرمی و طنز فاخر و انقلابی برای مخاطب عام» به اثر «سیدخندان» به تهیه کنندگی «محمدحسین بزرگیِ‌راد» و اثر «هماهنگ» به تهیه کنندگی آقای «سید محمدصادق حسینی» به دلیل «توجه به عدالت در پرداخت به استعدادهای نوجوان در سطح کشور و توجه به سرود به‌عنوان قالب هنریِ راهبردی برای مخاطب نوجوان» اهدا کرد.
ضمنا فانوس این بخش به دلیل «پرداخت هنرمندانه به قرآن به‌عنوان محورِ وحدتِ امت و پیوند زدن قرآن با زندگی و نشاط مومنانه» به اثر «محفل» به تهیه کنندگی «سیدمحمدحسین هاشمی گلپایگانی» و اثر «نوسان» به تهیه کنندگی «قاسم عوض‌بیگی» به دلیل «پرداخت خلاقانه‌یِ متفاوت، انقلابی و واکنش سریع به موضوعات روز، به‌خصوص برای مخاطب عام» رسید.
** بخش گزارش خبری
همچنین هیات داوران در بخش گزارش خبری، با تقدیر از اثر «باباجان» به تهیه‌کنندگی «کاظم دهقانی اشکذری»، لوح افتخار این بخش را به دلیل «به‌کارگیری هنر برای قهرمان‌سازی برای مخاطب کودک و ضریب‌دهی متفاوت به آن» به اثر «عکس خاص» به تهیه‌کنندگی «سمانه علی‌اکبری» و اثر «یک تیر و چند نشان» به تهیه‌کنندگی خانم «فاطمه سلطانی» به دلیل «توجه به هویت تاریخی در مسئله زن و ایستادن بر خط درگیری با رسانه‌های معاند» اهدا کرد.
** بخش کلیپ، آیتم و موشن‌گرافیک
همچنین هیات داوران در بخش کلیپ، آیتم و موشن‌گرافیک، ضمن تقدیر از اثر «هیسطوری» به کارگردانی «اسماعیل عظیمی»، لوح افتخار این بخش را به دلیل «واکنش رسواکننده علیه رژیم غاصب صهیونیستی با زبان عام بین‌المللی» به اثر «هولوکاست حقیقی» به کارگردانی «میلاد مهرجو» اهدا کرد.
همچنین فانوس این بخش به دلیل «پرداخت به‌موقع و هنرمندانه و بدون لکنت به انسانِ شهید، به‌مثابه قهرمان ملی و جانفدای آرمان‌های انقلاب اسلامی و مردم» به اثر «جمع خوبان» به کارگردانی «محمد اسفندیاری» اهدا شد.
** بخش تولیدات انسان رسانه
هیئت داوران در بخش تولیدات انسان رسانه(کسانی که کنش‌های موثری در فضای مجازی داشتند)، ضمن تقدیر از اثر «بافتار» به کارگردانی «مرتضی ابراهیم‌پور»، لوح افتخار این بخش را به دلیل «نگاه مطالبه‌گرانه به مسائل و اتفاقات و پاسخگو کردن مسوولان، همراه با امید بخشی و توجه به رسالت و پویایی تشکل‌های دانشجویی و گروه‌های مردمی مغفول در رسانه و نظم در تولید، و انتشار و ارتقاء ریتم و ضرب آهنگ» به اثر «دادستان» به کارگردانی « محمدحسین لک» اهدا کرد.
ضمنا فانوس این بخش به دلیل «واکنش سریع و جهادی به مسئله اول جهان اسلام با رویکرد تحقیقی و موشکافانه با بیان مردمی شیوا و رسا و ارتقاء و افزایش تنوع فرم و رویکردها به مسئله و توسعه مخاطب» به اثر «مجموعه اسکرین‌شات» به کارگردانی «سرباز روح‌الله رضوی» اهدا شد.
** بخش پادکست
همچنین هیات داوران در بخش تولیدات صوتی(پادکست)، ضمن تقدیر از اثر «مَزگِت» به کارگردانی «زهره سربازی و فاطمه باقری» و اثر«نوجهان » به کارگردانی «امیرحسین شاکرپور»، لوح افتخار این بخش را به دلیل «توجه به فرهنگ و گویش‌های محلی اقوام، حس‌انگیزی و نمایش ریشه‌دار بودن فرهنگ مقاومت در متن و بطن جامعه ایرانی» به اثر «نخل و برنو» به کارگردانی « مجید طیبی» اهدا کرد.
جایزه ویژه «دستکش ننه عصمت» جشنواره مردمی فیلم عمار در دوره چهاردهم نیز به محسن مقصودی رسید.*
** بخش پویانمایی
هیات داوران در بخش پویانمایی نیز ضمن تقدیر از اثر «همه انگلیسی ها بد نیستند» به تهیه کنندگی «یاشار عبدالحسین‌زاده» و اثر «آقا خاش‌خاشی» به تهیه‌کنندگی «علی رئیسی» و اثر «فصل کوچ» به تهیه‌کنندگی «صادق روحی، مهدی هوایی و فاطمه چنگیزی محمدی»، لوح افتخار این بخش را به دلیل «توجه به یک موضوع مهم تاریخی ایران و طرح به‌هنگامِ این موضوع با مسئله فلسطین و تاریخ معاصر» به اثر «تاریخچی؛جشن پوریم» به تهیه کنندگی آقای «محمد سیدجوادی» اهدا کرد.
همچنین فانوس این بخش به دلیل «طرح جهانی موضوع فلسطین در اثری کوتاه، تاثیرگذار و به‌هنگام» به اثر «رسوایی دیزنی» به تهیه‌کنندگی «الیاس نجاتی ‌یزدی‌زاده» اهدا شد.
** بخش فیلم ما
هیات داوران همچنین در بخش فیلم ما، ضمن تقدیر از اثر «سکوت» به کارگردانی «سیدمیلاد مدبریان» به دلیل «پرداخت خلاقانه به حرکت‌های مردمی در حمایت از مردم مظلوم غزه»، لوح افتخار این بخش را به دلیل «پرداخت خلاقانه به سوژه‌های مردمی در زمینه‌ حمایت از مردم فلسطین» به اثر «سطل آب» به کارگردانی «حسین سبحانی» و اثر «مثبت یک» به کارگردانی «سهیلا کاظمیان» به دلیل «نگاهی نو به مساله مادری و اهمیت بحث جمعیت» اهدا کرد.
پاسداشت محمدحسین لطیفی
در این مراسم همچنین به دلیل نوشتن فیلمنامه «وفا» از محمدحسین لطیفی کارگردان و نویسنده با حضور محمدتقی فهیم منتقد، محسن علی‌اکبری تهیه‌کننده و انسیه شاه‌حسینی کارگردان و نیز خانواده‌های شهیدان عمار بهمنی و همسر شهید غلامحسین سلیمی تجلیل شد.
لطیفی نیز پس از تقدیر گفت: بابت حضور و تشویق‌های شما که اینقدر انرژی می‌دهید که لطیفی با این سن هنوز جرات کند فیلم بسازد در حالیکه یکی از سخت‌ترین کارها در کشور فیلمسازی است، ممنون هستم.
وی افزود: فیلم‌های من برخی بیشتر و برخی کمتر به دل نشسته و امروز از عزیزانی که این مراسم را در خدمتشان هستم ممنونم‌. این اتفاق‌ها مسوولیت من را خطیرتر می‌کند. اگر فیلم بسازم و یا نسازم می‌خواهم مردم دعا کنند که کار بد نسازیم.
افتتاحیه جشنواره مردمی فیلم عمار در دوره چهاردهم با اهدای هفت فانوس و جایزه ویژه دستکش ننه عصمت پایان یافت.
آغاز اکران‌ فیلم‌ها، نشست‌های تخصصی و کارگاه‌های ویژه جشنواره از فردا جمعه ۲۲ تا ۲۸ دی ماه در سینما فلسطین برگزار خواهد شد.
در مراسم چهاردهمین جشنواره مردمی عمار جمعی از مسوولان، خانواده شهدا و برگزیدگان این دوره از جشنواره حضور داشتند..
محسن علی‌اکبری تهیه‌کننده، محمدحسین لطیفی و انسیه شاه‌حسینی کارگردان از جمله حاضران در این مراسم هستند.
جوایز بخش نماهنگ و فیلمنامه با حضور همسر شهید علی خورسندنیا شهید فراجا و هیات داوران این دو بخش به برندگان اهدا شد.
در این آیین، فانوس بخش نماهنگ نیز به «جشن فرشته‌های ۲» به تهیه‌کنندگی محمود احمدی رسید."
culture,"به گزارش ایرنا از روابط عمومی پروژه، قسمت پنجاهم برنامه تلویزیونی «نقد سینما» به تهیه‌کنندگی یوسف بچاری و میزبانی امیررضا مافی امشب پنجشنبه ۲۱ دی‌ماه روی آنتن شبکه چهار سیما می‌رود.

بخش اول این برنامه به گفت و گوی ویژه با مجتبی امینی دبیر چهل‌ودومین جشنواره بین‌المللی فیلم فجر پیرامون برگزاری این رویداد اختصاص دارد.

در بخش دوم برنامه و در میز سینمای ایران، کوروش جاهد منتقد و محمد صابری روزنامه‌نگار سینمایی از فیلم سینمایی ویلای ساحلی می‌گویند. این اثر، تازه‌ترین ساخته کیانوش عیاری به تهیه‌کنندگی رضا رخشان از ۱۵ آذرماه روی پرده سینماهای سراسر کشور رفته است.
بخش پایانی برنامه نیز به موضوع رونق اکران یا سینمای تک گونه؟ اختصاص دارد که امیررضا مافی میزبان مسعود اطیابی کارگردان فیلم‌های کمدی پُرفروش دهه اخیر که هم اکنون فیلم هتل را روی پرده سینما دارد، می‌شود.

فصل چهارم برنامه تلویزیونی نقد سینما به تهیه‌کنندگی یوسف بچاری، میزبانی امیررضا مافی و با مشارکت سازمان سینمایی سوره، هرهفته پنجشنبه‌ها ساعت ۲۲:۳۰ از شبکه چهار سیما به صورت زنده روی آنتن می‌رود."
