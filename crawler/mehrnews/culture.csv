Class,Text
culture,"به گزارش خبرگزاری مهر، حسام الشرقاوی رئیس دفتر منطقه‌ای خاورمیانه و شمال آفریقا (منا) در پیامی به پیر حسین کولیوند رئیس جمعیت هلال احمر جمهوری اسلامی ایران با اشاره اینکه اخبار حادثه تروریستی در ایران، بسیار ناراحت کننده بود، شهادت امدادگر هلال احمر کرمان در حادثه تروریستی گلزار شهدای این استان را تسلیت گفت.
کد خبر 5984777"
culture,"به گزارش خبرگزاری مهر، بابک محمودی رئیس سازمان امداد و نجات جمعیت هلال احمر کشور در خصوص طرح تقسیم البسه زمستانی پایگاه‌های امداد و نجات در سراسر کشور گفت: در این طرح اقلامی همچون کاپشن دوپوش، کفش، کلاه و جوراب زمستانه بین امدادگران و نجات‌گران پس از تحویل نمایندگان مراکز استان‌ها در روزهای آینده نیز در پایگاه‌های امداد و نجات توزیع خواهد شد.
وی افزود: در مرحله اول این طرح تعداد ۳۰۰۰ ثوب کاپشن دوپوش و تک پوش ۳۰۰۰ جفت کفش زمستانی، ۲۰۰۰۰ ثوب انواع جوراب، کلاه، دستکش و لباس زمستانی بین امدادگران مستقر در ۱۱ استان کشور توزیع می‌شود و در چند روز آینده البسه سایر استان‌ها جهت توزیع در بین امدادگران و نجاتگران پایگاه‌ها تحویل نمایندگان استانی می‌شود.
رئیس سازمان امداد و نجات جمعیت هلال احمر کشور اظهار کرد: این دومین مرحله توزیع البسه گرم توسط این سازمان بود است که در مرحله اول با اختصاص بودجه جمعیت هلال احمر مراکز استان‌ها بر اساس نیاز اقدام به خرید البسه امدادی برای امدادگران و نجات‌گران مستقر در پایگاه‌های امداد و نجات کردند.
کد خبر 5993664"
culture,"به گزارش خبرگزاری مهر، وحید سلیمی افزود: پس از گذشت ۹۷ روز از آغاز پویش بشردوستی جمعیت هلال‌احمر در تاریخ ۱۷ مهرماه و با احتساب مبالغ جمع‌آوری شده از آن تاریخ تا ۲۴ دی ماه جاری، میزان کمک‌های نقدی هموطنان ایرانی به مردم مظلوم غزه به عدد ۱۲۳ میلیارد تومان رسید.
وی ادامه داد: پویش «بشردوستی» با هدف جمع‌آوری کمک‌های نقدی به نفع مردم غزه از طریق اعلام شماره حساب‌های هلال‌احمر نزد بانک‌های مرکزی و ملی از ۱۷ مهرماه آغاز شده و همچنان ادامه دارد.
هموطنان می‌توانند کمک‌های نقدی خود به مردم غزه را به شماره حساب ۹۹۹۹۹ و شماره کارت ۶۰۳۷۹۹۷۵۴۴۹۹۹۹۹۹ نزد بانک ملی و یا به شماره حساب ۴۱۰۱۰۳۴۷۴۱۹۹۹۹۹۸ و شماره کارت ۶۳۶۷۹۵۷۰۷۸۷۵۸۳۳۶ نزد بانک مرکزی و یا از طریق شماره‌گیری کد دستوری #۵*۱۱۲* واریز کنند.
کد خبر 5996708"
culture,"به گزارش خبرگزاری مهر، غلامرضا رضایی معاون امور حج و عمره سازمان حج و زیارت اظهار کرد: نتیجه سفر هیأت عربستانی به ایران و ارزیابی‌های آنها از فرودگاه‌ها و هواپیماها، مثبت بوده است، جدول جدید اعزام زائران، بازبینی، زمان بندی و سپس اعلام خواهد شد.
وی افزود: سازمان حج و زیارت برنامه اعزام را بازبینی و سفر عمره را آغاز می‌کند.
معاون امور حج و عمره سازمان حج و زیارت اضافه کرد: علاوه بر این سعی می‌شود از ظرفیت ماه رمضان تا جایی که اجازه می‌دهد، استفاده کنیم.
به گفته رضایی، ۴۰ هزار نفر برای عمره نام نویسی کرده بودند که تاکنون ۶ هزار نفر از آنها انصراف داده‌اند.
قرار بود نخستین کاروان زائران عمره مفرده ۱۳ دی راهی عربستان شوند، اما به علت صادر نشدن مجوز از جانب عربستانی‌ها برای برقراری پروازهای عمره، به ۲۴ دی موکول شد که در این تاریخ نیز برقراری سفر عمره به دلیل اختلافات فنی میان سازمان‌های هواپیمایی ایران و عربستان، انجام نشد.
کد خبر 6012010"
culture,"به گزارش خبرگزاری مهر، آیت‌الله سیدمحمد سعیدی تولیت آستان مقدس حضرت فاطمه معصومه (سلام الله علیها) و نماینده ولی فقیه در استان قم در این مراسم بر اهمیت فرزندآوری در اسلام و همچنین جلوگیری از سقط جنین تاکید کرد.
آیت‌الله سعیدی تصریح کرد: سقط جنین به معنی کشتن یک انسان است و باید مردم را از عواقب آن آگاه کرد. تحقیر و بی‌حرمتی که به‌خاطر اندیشه‌های بسیار سخیف نسبت به دختران در عصر جاهلیت می‌شد امروز هم در جاهلیت مدرن نسبت به دختران و پسران اعمال می‌شود و عده‌ای با ناآگاهی قبل از ولادت آن‌ها را سقط می‌کنند.
تولیت آستان مقدس حضرت فاطمه معصومه (سلام الله علیها) افزود: یکی از مصادیق خیر کثیر همین بحث فرزندآوری و جمعیت است که اهمیتش از بسیاری از کارهای خیر دیگر بیشتر است.
سیدمصطفی سیدهاشمی، رئیس هیأت مدیره بنیاد ۱۵ خرداد نیز گفت: بنیاد ۱۵ خرداد ستاد اجرایی فرمان حضرت امام (ره) در دور جدید فعالیت‌هایش با توجه به تأکیدات رهبر معظم انقلاب و نیاز جامعه، عمده اقدامات خود را بر دو موضوع جمعیت و خانواده متمرکز کرده و پویش‌ها و کارویژه‌های متنوع و متعددی را در این حوزه‌ها تعریف و با اولویت مناطق محروم و کم‌برخوردار کشور اجرا و عملیاتی کرده است.
در ادامه، حمیدرضا علیان‌زادگان مدیرعامل بنیاد ۱۵ خرداد نیز اظهار کرد: ما در مجموعه بنیاد ۱۵ خرداد و ستاد اجرایی فرمان حضرت امام (ره) طرح اعطای نشان ملی مادری را با هدف حمایت از مادران فعال و مؤثر با سطح اثر ملی در حوزه جمعیت و خانواده تعریف کرده‌ایم و اولین نشان ملی مادری به خانم دکتر سیمین رودی که مسؤول مجموعه نفس (نجات فرزندان سقط) در استان خراسان رضوی و شهر نیشابور هستند اعطا می‌شود.
علیان‌زادگان افزود: رودی در مجموعه نفس در زمینه جلوگیری از سقط جنین فعالیت می‌کنند و تاکنون موفق شده‌اند بیش از ۳۴۰ زن باردار را که قصد سقط جنین داشته‌اند منصرف نمایند تا فرزندشان به دنیا بیاید و موهبت مادرشدن را تجربه کنند.
در ادامه این مراسم، اولین نشان ملی مادری توسط تولیت آستان مقدس حضرت فاطمه معصومه (س) و همزمان با ایام ولادت حضرت فاطمه زهرا (س) و روز مادر به دکتر سیمین رودی اهدا شد
کد خبر 5984373"
culture,"به گزارش خبرگزاری مهر، حسین خدرویسی، معاون حمایت و سلامت خانواده کمیته امداد، آخرین رقم پرداختی مستمری مددجویان را اعلام کرد.
وی با بیان اینکه بر اساس قانون، مستمری مددجویان امسال باید ۴۰ درصد افزایش می‌یافت، گفت: از ابتدای سال جاری مستمری مددجویان ۲۰ درصد افزایش یافت و از شهریورماه نیز ۲۰ درصد افزایش دیگر انجام شد تا رشد ۴۰ درصدی پرداختی مستمری محقق شود.
معاون حمایت و سلامت خانواده کمیته امداد اظهار کرد: در حال حاضر خانواده‌های تک نفره ۷۷۰ هزار تومان مستمری ماهانه دریافت می‌کنند.
خدرویسی خاطرنشان کرد: به خانواده‌های ۲ نفره یک میلیون ۹۰ هزار تومان و به خانواده‌های سه نفره یک میلیون و ۵۲۵ هزار تومان مستمری پرداخت می‌شود.
وی ادامه داد: خانواده‌های چهار نفره یک میلیون و ۹۶۰ و خانواده‌های پنج نفره و بیشتر ۲ میلیون و ۴۱۰ هزار تومان مستمری دریافت می‌کنند.
معاون حمایت و سلامت خانواده کمیته امداد در خصوص مستمری سال آینده مددجویان نیز گفت: تاکنون افزایش ۳۰ درصدی مستمری در کمیسیون تلفیق مجلس شورای اسلامی تصویب شده که منتظر تأیید آن در صحن علنی مجلس هستیم.
کد خبر 6002369"
culture,"به گزارش خبرگزاری مهر، حسین خدرویسی در نشست آموزشی توجیهی مددکاران استان تهران اظهار کرد: امروز نهاد مقدس کمیته امداد پرچمدار خدمت‌رسانی در بخش‌های مختلف از جمله تأمین مسکن، اشتغال و خدمت حمایتی و معیشتی است.
وی افزود: امدادگران در سراسر کشور با افتخار و بی‌منت در خدمت عزیزترین و شریف‌ترین افراد جامعه هستند.
معاون حمایت و سلامت خانواده کمیته امداد با اشاره به اینکه همه واحدهای امداد در خدمت مددکاران و مددجویان هستند، بیان کرد: ما در کمیته امداد همه در صف و ستاد در خدمت مددجویان هستیم. همه امدادگران کار ارزشمندی در راستای خدمت‌رسانی به نیازمندان انجام می‌دهند.
وی افزود: حوزه تخصصی حمایت و سلامت خانواده، محور اصلی خدمت به مددجویان است، برخی حوزه‌ها تکمیل کننده و برخی پشتیبان حوزه مددجویی هستند.
به گزارش پایگاه اطلاع‌رسانی کمیته امداد، خدرویسی ادامه داد: هم اکنون یک میلیون و ۷۰۰ هزار سالمند و ۱۰۰ هزار مددجوی دارای بیماری صعب‌العلاج تحت حمایت کمیته امداد هستند و برخی نیز مستعد شغل و توانمندی هستند.
معاون حمایت و سلامت خانواده کمیته امداد بیان کرد: مددکاران پرچمداران خدمت هستند که با چالش‌های مختلفی در حوزه خدمت‌رسانی مواجهند و ما در این راستا تلاش داریم اقدامات لازم را در خصوص رفع مشکلات موجود اجرایی کنیم.
وی گفت: اشتغال یکی از بهترین و ارزشمندترین خدمات کمیته امداد و عامل توانمندسازی است و از دیگر عوامل توانمندسازی، تأمین مسکن و خدمات فرهنگی و حقوقی است.
کد خبر 5996376"
culture,"به گزارش خبرگزاری مهر، علی محمد قادری با اشاره به ارائه برش جدی و جدید سازمان ملی استاندارد به سازمان بهزیستی، گفت: موارد منضم به قانون همراه با ملحقات بسیار متنوع در این تفاهم نامه نشان دهنده نگاه ژرف دو سازمان به مسائل است.
وی گفت: سازمان بهزیستی برای ایجاد یک زیست مومنانه لازم دارد در کنار سوابق و تجارب و خدمات تخصصی کارشناسان و متخصصان از ظرفیت و هم افزایی جدید ایجاد شده بهره برداری کنند.
قادری با تاکید بر ایجاد کارگروهی برای اجرایی کردن تفاهم نامه و مسیر اقدام و عمل، گفت: استاندارد سازی مقررات فنی، دستورالعمل‌ها، ضوابط و روش ارزیابی انطباق در بهزیستی، اجرای مصوبه یکصد و هفدهمین اجلاسیه شورای عالی استاندارد در خصوص اجرای استاندارد با عنوان"" خانه‌های سالمندان- کلیات خدمات ""، استانداردسازی و ارتقا سطح کیفی خدمات بهزیستی و راه اندازی جایزه کیفیت بخشی بهزیستی، برگزاری دوره‌های آموزشی و توان افزایی، انجام طرح‌های مشترک مطالعاتی، تحقیقاتی و پژوهشی، مشارکت در فعالیت‌های مرتبط با تدوین استانداردهای بین المللی و ترویج فرهنگ استاندارد، کیفیت و بهزیستی موارد مطرح شده در این تفاهم نامه است.
احسان ساده معاون ارزیابی کیفیت سازمان ملی استاندارد هم با اشاره به خدمات سازمان بهزیستی گفت: مهمت رین خدماتی که در هر کشور به نمایندگی از مردم توسط حاکمیت ارائه می‌شود به مظلوم ترین بخش جامعه و در حوزه بهزیستی است.
وی در خصوص راه اندازی مجتمع خدمات بهزیستی شوق زندگی گفت: در یک مجموعه معنوی تجمیع بخش‌های مختلف قضائی، اداری، مشاوره‌ای و خیرین و ساماندهی این گونه مراکز برای یک خدمت سریع به مردم یک روح مدیریتی متعالی و سازماندهی می‌خواهد که در حال حاضر در سازمان بهزیستی وجود دارد.
ساده با بیان اینکه توجه به مقوله استاندارد و کیفیت به صورت داوطلبانه توسط سازمان بهزیستی صورت گرفته است، گفت: توجه به مقوله استاندارد صرف نظر از خود ارائه خدمت، نشان دهنده کارآمدی نظام سیاسی است و امیدآفرینی و رضایت عمومی جامعه در پی دارد.
این تفاهم‌نامه در ۵ ماده، ۴۴ بند، ۱ تبصره و در ۲ نسخه با اعتبار ۵ سال و قابل تمدید برای دوره‌های بعدی پیش از ظهر امروز در محل شیرخوارگاه حضرت آمنه به امضای احسان ساده، معاون ارزیابی کیفیت سازمان ملی استاندارد و علی محمد قادری، معاون وزیر و رئیس سازمان بهزیستی کشور رسید.
در حاشیه امضای این تفاهم نامه، معاون ارزیابی کیفیت سازمان ملی استاندارد و همراهان از مجتمع شوق زندگی و شیرخوارگاه آمنه بازدید کردند.
کد خبر 5989595
علی قدمی"
culture,"به گزارش خبرگزاری مهر، وحید سلیمی‌گفت: طرح «حمایت ماندگار» با همکاری مشترک سازمان داوطلبان جمعیت هلال احمر و سازمان انتقال خون، با هدف اهدای خون سالم به بیماران و نیازمندان فرآورده‌های خونی و با مشارکت داوطلبان، به صورت منظم و دائمی در سراسر کشور اجرا می‌شود.
وی افزود: این طرح با حضور داوطلبان در پایگاه‌های ثابت و سیار انتقال خون کشور اجرا شده است.
سلیمی ادامه داد: با حضور داوطلبان بشردوست در این مراکز، ۶۳ هزار و ۲۵۱ واحد خون سالم به بانک‌های خون سراسر کشور اهدا شد تا در اختیار بیماران قرار گیرد.
وی ضمن قدردانی از مشارکت داوطلبان نوع‌دوست در این طرح بشردوستانه گفت: از داوطلبانی که علاقمند به کمک در تأمین خون و فرآورده‌های خونی مورد نیاز هستند، دعوت می‌شود تا با مراجعه به شعب جمعیت هلال احمر، ما را در این امر مهم همراهی کنند.
کد خبر 5991472"
culture,"به گزارش خبرنگار مهر، قرار بود بامداد امروز نخستین گروه زائران عمره مفرده از فرودگاه امام خمینی راهیِ عربستان شوند ولی این پرواز هنوز انجام نشده است. در این باره حسام قربانعلی روابط عمومی و سخنگوی شرکت هواپیمایی ایران‌ایر در گفت و گو با شبکه خبر گفت: مقدمات کار برای اعزام ۳۰ هزار نفر از زائران عمره مفرده انجام شد و همه سازمانها و دستگاه‌ها کارهای خود را برنامه ریزی کردند و هواپیمایی جمهوری اسلامی ایران هم کار اعزام را با کشور عربستان اداره کرد.
قربانعلی بیان کرد: زیرساختهای فنی با سازمان حج و زیارت نیز انجام شده بود حتی بلیت زائران هم صادر شد و نمایندگان ما در عربستان نیز زیرساختهای فرودگاهی را فراهم کردند ولی به رغم عدم دریافت مجوز نهایی لازم برای ورود هواپیماهای ایرانی به فرودگاه جده با مشکل رو به رو شدیم.
وی ادامه داد: این مشکل ابداً از سمت ایران نیست فرایندهای قانونی و طی تشریفات خاصی لازم است و عربستان هم در حال پیگیری موضوع است. به محض اخذ این مجوز، ناوگان هما در فرودگاه امام و ترمینال سلام آمادگی برای اعزام را دارد.
همه هماهنگی‌ها انجام شده بود و تا الان هم همکاران در حل پیگیری هستند برای قسمت‌هایی که در اختیار ایران بوده، پیش بینی‌ها انجام شده و فرایندها طی شده است اما پیچیدگی‌هایی در تشریفات اداری و تعاملات طرفین هست که باید لازم انجام شود.
وی ادامه داد: این تعویق جبران خواهد شد و از همه زائران چشم انتظار عذرخواهی می‌کنم. زمان دقیقی برای پرواز نداریم. هر لحظه که مشکل حل شد اطلاع خواهیم داد.
کد خبر 5983900
فاطمه کریمی"
culture,"به گزارش خبرنگار مهر، طرح غربالگری رایگان وضعیت اسکلتی، عضلانی کودکان و نوجوانان» امروز به مناسبت دهه فجر با شعار از توانبخشی تا توانمندی رونمایی شد.
حجت الاسلام حسینی المدنی رئیس جوانان جمعیت هلال احمر در مورد اجرای این طرح گفت: طرح برای کودکان و نوجوان صورت می‌گیرد تا این افراد در بزرگسالی دچار مشکل نشوند و با حرکت اصلاحی مشکل اسکلتی _ عضلانی را رفع کنیم.
وی افزود: این طرح فقط فعلاً در مرکز جامع توانبخشی هلال‌احمر در تهران و در فاز دوم در سایر استان‌ها صورت می‌گیرد. همچنین این طرح دائمی خواهد بود و از امروز کلید خورد.
وی اعلام کرد: این طرح غربالگری با همکاری آموزش و پرورش و معاونت پیش دبستانی جوانان هلال صورت گرفته است.
همچنین پیمان نامدار، معاون درمان و توانبخشی هلال احمر در مراسم افتتاح طرح غربالگری رایگان اظهارداشت: در هلال احمر جز گروه‌های داوطلب محوریم و جوانان مهم‌ترین عنصر کارهای داوطلبانه محور است.
وی افزود: خدمت به خلق مهم‌ترین عبارت است و این طرح هم در همین راستا مد نظر قرار گرفته است.
نامدار گفت: طی سال‌های اخیر ۱۰ درصد تولید ناخالص ملی به بحث بهداشت و درمان اختصاص یافته و اگر پیشگیری صورت گیرد می‌توان این اعتبار را صرف زیرساخت‌های کشور کرد.
معاون درمان و توانبخشی هلال احمر ادامه داد: هزینه توانبخشی زیاد است و یک ساعت کار درمانی ۴۵۰ تومان و ماهانه حداقل تا ۷ میلیون هزینه برای خانواده در بخش خصوصی به همراه دارد لذا با اقدامات هلال احمر و اجرای طرح غربالگری نه تنها با پیشگیری در هزینه‌ها صرفه جویی می‌شود بلکه می‌توان این اعتبار را برای بخش‌های دیگر به کار گرفت.
کد خبر 6012603"
culture,"به گزارش خبرگزاری مهر، یعقوب سلیمانی دبیر کل جمعیت هلال احمر به همراه محمودی رئیس سازمان امداد و نجات جمعیت هلال احمر به دستور پیر حسین کولیوند رئیس جمعیت هلال احمر و برای رسیدگی به آخرین وضعیت مصدومان حادثه انفجار در گلزار شهدای کرمان، عازم این استان شدند.
کد خبر 5984598"
culture,"به گزارش خبرگزاری مهر هاشم کارگر، رئیس سازمان ثبت احوال با تاکید بر اینکه موضوع فاقدین شناسنامه به عنوان یکی از دغدغه‌ها در سطح کشور مورد توجه ویژه مسئولین قرار دارد، اظهارکرد: با توجه به اینکه موضوع افراد فاقد شناسنامه، از موضوعاتی بسیار مهمی بوده که در چند دهه گذشته همواره کشور درگیر آن بوده است لذا در ابتدای شروع بکار دولت سیزدهم با توجه به سیاست‌های دولت مبنی بر حل مشکلات مردم، در اولین سفر استانی رئیس جمهور محترم به استان سیستان و بلوچستان، اقدامات ویژه ای درخصوص رسیدگی به وضعیت افراد فاقد مدارک هویتی مدعی تابعیت ایرانی این استان در دستور کار قرار گرفت.
وی افزود: به منظور تسریع در انجام امور مربوط کارگروهی تشکیل گردیده است تا بتوان با ایجاد هماهنگی در بین دستگاه‌های ذیربط اقدامات موثرتری به عمل آید.
کارگر در ادامه با اشاره به توجه ویژه دولت سیزدهم و جناب آقای دکتر وحیدی مبنی بر تعیین تکلیف افراد فاقد شناسنامه، ادامه داد: وزیر محترم کشور نیز در این خصوص در اقدامی بی سابقه طی بخشنامه‌ای جامع و کامل به تمامی استانداران، فرمانداران و شورای تأمین استان‌ها و شهرستانها، آنها را مکلف به شناسایی و تعیین تکیلف این افراد نمود.
وی اظهار داشت: به منظور تسریع در اقدامات با عنایت به مصوبه شورای امنیت، سازمان ثبت احوال کشور نیز در همین راستا، بنا به تکالیف خود طی اقدامات ویژه ای تعیین تکلیف پرونده‌های موجود را به عنوان اولویت در دستور کار خود قرار داده و طی بخشنامه‌ای به مدیران کل ثبت احوال استان‌ها بر رسیدگی به پرونده‌های موجود به عنوان یکی از مهمترین اولویت‌های کاری تاکید کرد.
کارگر افزود: سازمان ثبت احوال کشور در اولین قدم با مهیا نمودن زیرساخت‌های لازم، برای این افراد فاقد شناسنامه، تشکیل پرونده داده و به آنان شناسه‌ای تخصیص داد.
وی با اشاره به راه اندازی سامانه الکترونیکی http://faghedin.sabteahval.ir و ثبت نام حدود ۲۰۰ هزار نفر در این سامانه، افزود: این سامانه به منظور شناسایی، صدور کارت موقت و در نهایت تعیین تکلیف افراد فاقد شناسنامه با هدف استفاده از خدمات اجتماعی در راستای تکالیف دستورالعمل مقابله با فقر مطلق و کاهش هزینه‌های حاکمیتی صورت گرفته است که افراد بتوانند در این سامانه ثبت نام و جهت احراز هویت و تابعیت و در نهایت صدور شناسنامه اقدام نمایند.
رئیس سازمان ثبت احوال با بیان اینکه تلاش بر آن است که تأیید یا رد تابعیت ایرانی این افراد و تعیین تکلیف پرونده‌های آنان در سریع‌ترین زمان ممکن به انجام رسد، گفت: هدف ما در ثبت احوال تعیین تکلیف پرونده این گونه افراد است تا این افراد را از مجهول بودن هویت در سطح کشور خارج نمائیم و همه افراد مدعی شناسایی شوند؛ در واقع ساماندهی افراد فاقد شناسنامه در اولویت و دستور کار ویژه سازمان قرار دارد.
کارگر بیان کرد: شناسایی و تعیین تکلیف افراد فاقد شناسنامه، کاهش هزینه‌های حاکمیتی، کمک به ایجاد سازوکارهای قانونی ارائه خدمت به افراد مشمول، ایجاد سرویس استعلام تصدیق اصالت کارت فاقدین شناسنامه از آثار و نتایج این طرح بوده است.
رئیس سازمان ثبت احوال کشور در پایان افزود: تشکیل کارگروه‌های مشترک بین دستگاه‌های متولی، حضور میدانی مدیران سازمان ثبت احوال کشور در استان‌ها و پیگیری موضوعات مرتبط با افراد فاقد شناسنامه در دو سال گذشته از دیگر اقداماتی است که در این خصوص صورت پذیرفته است.
کد خبر 6002696
سيد اسد رجبی"
culture,"به گزارش خبرگزاری مهر، مسعود مثنوی، مدیرعامل جمعیت هلال احمر استان چهارمحال و بختیاری گفت: ۸ ورزشکار مدال آور جهانی و آسیایی با بر تن کردن کاور سازمان داوطلبان به عضویت این جمعیت درآمدند تا در انجام و ارائه خدمات داوطلبانه یاریگر جمعیت هلال احمر باشند.
وی افزود: عامه مردم جمعیت هلال احمر را به عنوان دستگاهی امدادرسان در حوادث و بحران‌ها می‌دانند در صورتی که این نهاد، مجموعه‌ای از خدمات مختلف را در همه زمینه‌ها به مردم ارائه می‌دهد از خدمات امداد و نجات تا داوطلبانه و بشر دوستانه، درمانی و فرهنگی و اجتماعی.
مثنوی اظهار کرد: داوطلبان حلقه اتصال توان توانمندان و نیاز نیازمندان هستند و برای آنان نژاد، فرهنگ، قومیت و زبان فرقی نمی‌کند و هدفشان تنها خدمت به خلق خدا است.
سلیمی رئیس سازمان داوطلبان جمعیت هلال احمر کشور نیز در تماس تلفنی به این ورزشکاران گفت: آرزوی قلبی ملت ایران برای شما مدال آوران ورزشی در عرصه‌های مختلف جهانی، آسیایی، ملی و کشوری درخشش بیش از پیشتان است.
وی عضویت آنان در سازمان داوطلبان را فرصتی جهت نیل به اهداف عالیه جمعیت هلال احمر در اقدامات عام المنفعه دانست و ورزشکاران را سفیران صلح و دوستی این جمعیت خطاب کرد.
کد خبر 6011635"
culture,"به گزارش خبرگزاری مهر، رحیم زارع، سخنگوی کمیسیون تلفیق لایحه بودجه سال ۱۴۰۳، گفت: مستمری مددجویان کمیته امداد و بهزیستی برای سال آینده ۳۰ درصد افزایش پیدا می‌کند.
وی افزود: افزایش ۳۰ درصدی مستمری مددجویان، در جلسه روز گذشته کمیسیون تلفیق مجلس شورای اسلامی به تصویب رسید.
کد خبر 5996343"
culture,"به گزارش خبرگزاری مهر، رضا فلاح، مدیرعامل جمعیت هلال‌احمر کرمان، با اشاره به ارائه خدمات امدادی و بشردوستانه این جمعیت در چهارمین سالگرد شهادت سردار سلیمانی از یازدهم الی پانزدهم دی‌ماه گفت: در ۵ روز گذشته، ۲ هزار و ۲۰٨ نفر برای دریافت خدمات امدادی به نیروهای این جمعیت مراجعه کردند که ۱۸۲ نفر از آنان، به صورت سرپایی درمان و ۱۱ نفر نیز به مراکز درمانی منتقل شدند.
وی با اشاره به غربالگری فشارخون برای بیش از ۲ هزار نفر ادامه داد: امدادگران و نجات گران هلال احمر در طی این چند روز ۶ نفر مفقود شده را به خانواده‌های آنان باز گرداندند.
فلاح با اشاره به راهنمایی ۳۲۸ نفر از زائرین توسط اعضای جوانان ادامه داد: ۴۳ دستگاه خودروی عملیاتی، امدادی و نجات در ۵ روز گذشته برای عملیات‌های امدادرسانی به کار گرفته شده است.
وی افزود: تاکنون ۳۲۶ نیروی عملیاتی در قالب ۴۶ تیم برای ارائه خدمات امدادی در چهارمین سالگرد شهادت سردار سلیمانی حضور یافتند.
گفتنی است، مدت اجرای ارائه خدمات امدادی مراسم طرح به مدت ۸ روز، از یازدهم الی هجدهم دی‌ماه است و تمامی شعب و پایگاه‌های امداد و نجات استان کرمان، برای ارائه خدمات در حالت آماده‌باش قرار دارند.
کد خبر 5986740"
culture,"به گزارش خبرگزاری مهر، بابک محمودی رئیس سازمان امدادونجات در حکمی «غلامرضا علی محمدی» را به سمت سرپرست مرکز امداد و نجات هوایی سازمان امدادونجات منصوب کرد.
حکم انتصاب غلامرضا علی محمدی توسط رئیس سازمان امدادونجات به شرح زیر است:

جناب آقای غلامرضا علی محمدی
نظر به تعهد و سوابق ارزشمند جناب عالی، به موجب این ابلاغ به عنوان سرپرست مرکز امداد و نجات هوایی سازمان امداد و نجات منصوب می‌شوید.
با توجه به اهمیت و جایگاه خاص این مرکز انتظار دارم تمام توان و همت اجرایی خود را در جهت بهبود و ارتقا سازمانی به ویژه در موارد ذیل به کار گرفته و با همکاری وهم افزایی سایر حوزه‌های سازمان در این مسیر اقدام کنید.
۱. پیگیری برای ارتقا توان امداد هوایی جمعیت هلال احمر
۲. نظارت بر انعقاد و اجرای قراردادهای تعمیر، نگهداری، اورهال و…
۳. برنامه ریزی و نظارت بر استقرار بالگردهای جمعیت هلال احمر در استان‌های کشور
۴. تهیه، بروز رسانی و اجرای دستور العمل ها و شیوه نامه‌های موجود در خصوص پروازهای اقتصادی و عملیاتی جمعیت هلال احمر
۵. ارتباط و نظارت بر عملکرد شرکت هلیکوپتری نوید
امید است با استعانت از خداوند متعال در جهت رسیدن به اهداف متعالی جمعیت هلال احمر جمهوری اسلامی ایران گام‌های اساسی برداشته و با فصل‌الخطاب قراردادن منویات مقام معظم رهبری (مدظله‌العالی) به ویژه بیانیه گام دوم انقلاب اسلامی و با مدیریت جهادی و عمل انقلابی و استفاده حداکثری از ظرفیت‌های موجود در سایه همدلی، هم‌افزایی و همراهی مدیران در انجام وظایف پیروز و سربلند باشید.
کد خبر 6010442"
culture,"به گزارش خبرگزاری مهر، حمید محبوبی مدیرعامل جمعیت هلال‌احمر آذربایجان غربی از وقوع بهمن در ارتفاعات رندوله اشنویه خبر داد و گفت: ساعت ۱۲:۰۵ روز جمعه ۲۱ دی ماه ۱۴۰۲، ۵ نفر از کوهنوردان در «ارتفاعات رندوله اشنویه» گرفتار بهمن شدند.
وی افزود: ۵ تیم امداد کوهستان هلال‌احمر بلافاصله به محل حادثه اعزام شدند.
کد خبر 5992406"
culture,"به گزارش خبرنگار مهر، نخستین رویداد فناوری‌های نوین در احسان و نیکوکاری امروز در کمیته امداد امام خمینی (ره) برگزار شد.
سیدمرتضی بختیاری رئیس و معاونان کمیته امداد، حسن‌زاده، رئیس پژوهشگاه علوم و فناوری اطلاعات ایران (ایرانداک) و آقامیری، دبیر شورای عالی فضای مجازی و رئیس مرکز ملی فضای مجازی نیز در این مراسم حضور داشتند.
سعید زارع زاده دبیر رویداد فناوری نوین در احسان و نیکوکاری در این مراسم اظهار داشت: ۷۶۰ هزار دانش آموز خانواده آنها و ۵۲ هزار دانشجو تحت پوشش کمیته امداد هستند.
وی افزود: سال گذشته ۱۷۰ نفر رتبه زیر ۱۰۰۰ در کنکور سراسری داشتند و ما حمایت از این افراد را مد نظر قرار داریم. ارتقای سواد دیجیتال مد نظر است همچنین توسعه زیست بوم اقتصادی در فضای مجازی در این رویداد مورد توجه است.
وی در ادامه با بیان اینکه کمیته امداد راهبر نظام ملی احسان و نیکوکاری در کشور است، افزود: در حال حاضر بخش عمده‌ای از فعالیت‌های کمیته امداد در فضای مجازی جریان دارد و باید از فرصت فضای مجازی برای خدمت بهتر به محرومان استفاده کنیم.
معاون برنامه‌ریزی و بودجه کمیته امداد ادامه داد: نظام خیر و احسان و خدمت‌رسانی به محرومان باید در بستر فضای مجازی به صورت شفاف توسعه یابد.
زارع‌زاده با اشاره به مراحل اجرا و داوری ایده‌های این رویداد، خاطرنشان کرد: در مرحله نخست ۱۰۰ ایده به دبیرخانه ارسال شده و غربالگری اولیه انجام گرفته است.
وی اظهار کرد: از میان ۱۰۰ ایده، ۳۶ ایده منتخب و در این رویداد ارائه و داوری می‌شود و از ایده‌ها در صورت نیاز حمایت می‌شود. معاونت علمی و فناوری ریاست جمهوری نیز جز حامیان و شریکان ما هستند.
معاون برنامه‌ریزی و بودجه کمیته امداد اکید کرد: این رویداد دارای جنبه‌های مختلفی است، که یکی از آنها توسعه اشتغال در بستر فضای مجازی است که بخشی از آن برای خیران و بخش عمده آن در حوزه اشتغال و فروش محصولات مددجویان تحت پوشش است و منجر به توانمندسازی آنها می‌شود.
کد خبر 5999110"
culture,"به گزارش خبرگزاری مهر، سازمان حج و زیارت اعلام کرد: ودیعه‌گذاران حج تمتع تا پایان مهرماه ۱۳۸۶ از امروز یکشنبه ۱۵ بهمن‌ماه ۱۴۰۲ می‌توانند با مراجعه به سامانه reserve.haj.ir برای ثبت‌نام در ظرفیت‌های خالی کاروان‌های حج تمتع ۱۴۰۳ اقدام کنند.
همچنین تاکنون ۴۳ هزار و ۱۰۵ نفر برای شرکت در حج تمتع سال آینده ثبت نام کرده‌اند و حدود ۴۰ هزار نفر از ظرفیت ثبت‌نام باقی‌مانده است.
سازمان حج و زیارت اعلام کرده است؛ از همه دارندگان فیش‌های تمتع، حتی افرادی که هنوز در اولویت اعزام قرار نگرفته‌اند، تقاضا می‌کنیم با مراجعه به سامانه رزرو حج اطلاعات خود را به‌روز رسانی و تکمیل کنند چراکه در این صورت به طور دقیق و سریع‌تری از اطلاعیه‌های سازمان حج مطلع خواهند شد.
سهمیه حج ایران در سال ۱۴۰۳ حدود ۸۲ هزار و ۵۰۰ نفر تعیین شده است و بنابر اعلام سازمان حج و زیارت، عملیات اعزام کاروان‌های حج تمتع، از اوایل ماه ذی‌القعده (دهه سوم اردیبهشت‌ماه ۱۴۰۳) آغاز می‌شود و با پایان ماه ذی‌الحجه و اوایل ماه محرم ۱۴۴۶ (نیمه دوم تیرماه ۱۴۰۳) پایان خواهد یافت.
کد خبر 6014262"
culture,"به گزارش خبرنگار مهر، پیرحسین کولیوند، رئیس جمعیت هلال‌احمر در مراسم افتتاحیه پروژه نوسازی و بهسازی داروخانه شبانه روزی هلال احمر اظهار داشت: قبلاً فضای فیزیکی داروخانه خوب نبود و حتی روحیه همکاران هم دچار آسیب شده بود و اکنون با نوسازی خدمات بیشتر و بهتر به بیماران ارائه می‌شود.
وی با بیان اینکه در روزهای تعطیل هم دسترسی به داروهای تخصصی در این داروخانه امکان پذیر است، گفت: حق مردم ارائه بهترین خدمات است و باید کرامت آنها حفظ و کیفیت خدمات افزایش می‌یافت.
کولیوند همچنین در جمع خبرنگاران در پاسخ به این پرسشی مبنی بر اینکه آیا توانایی واردات و تأمین هر داروی درخواستی سازمان غذا و دارو از سوی هلال احمر وجود دارد، گفت: هر دارویی که کم دارند اگر به ما اعلام برای آنها وارد می‌کنیم و هر دارویی لازم باشد می‌توانیم وارد کنیم.
هلال احمر یار نظام سلامت است
همچنین مرضیه وحید دستجردی وزیر اسبق بهداشت درمان و آموزش پزشکی و مشاور رئیس جمعیت در این مراسم گفت: در داروخانه‌های هلال احمر خدمت رسانی بزرگی به مردم ارائه می‌شود.
وزیر اسبق بهداشت بیان داشت: هلال احمر در زمان جنگ، کرونا و.... در کنار مردم بودند و هم اکنون نیز هلال احمر در نظام سلامت یار و یاور مردم است.
وحید دستجردی خاطر نشان کرد: امیدواریم وضعیت دارویی هلال احمر در استان‌ها هم بهبود پیدا کند و این داروخانه‌های شبانه روزی هلال احمر را در استان‌ها هم داشته باشیم.
گفتنی است؛ داروخانه مرکزی شبانه روزی هلال احمر در سپهبد قرنی واقع شده و در روزهای پیک در این داروخانه به بیش از هزار و ۲۰۰ نفر خدمات ارائه می‌شود.
کد خبر 5982897"
culture,"به گزارش خبرگزاری مهر، بابک محمودی، رئیس سازمان امداد و نجات، با اشاره به اقدامات سازمان امدادونجات جمعیت هلال احمر در یک هفته گذشته و از نهم تا شانزدهم دی‌ماه، گفت: در یک هفته گذشته، امدادگران سازمان امدادونجات جمعیت هلال احمر در انجام ۶۰۳ مأموریت امدادی در سراسر کشور حضور داشتند.
وی با بیان اینکه امدادگران هلال احمر در این مدت به ۲۶۰۷ فرد حادثه‌دیده امدادرسانی کردند، افزود: امدادگران همچنین در یک هفته گذشته جان ۴۳۶ نفر را در حوادث مختلف جاده‌ای، طبیعی و … نجات دادند.
سرپرست سازمان امدادونجات جمعیت هلال‌احمر از انتقال ۳۶۴ نفر از مصدومان حوادث به مراکز درمانی خبر داد و گفت: در این بازه زمانی، ۳۴۴ نفر از مصدومان و مجروحان ناشی از حوادث، خدمات درمان سرپایی دریافت کردند.
وی با اشاره به عملیات امدادگران در حوادث جاده‌ای نیز عنوان کرد: امدادگران با استفاده از تجهیزات مخصوص نسبت به رهاسازی ۶۴ خودرو و نجات ۵۹ مصدوم حوادث ترافیکی نیز اقدام کردند.
کد خبر 5986506"
culture,"به گزارش خبرگزاری مهر، اشکان موسوی، مدیرکل روابط عمومی و سخنگوی ستاد برگزاری مراسم دهه فجر جمعیت هلال‌احمر با اشاره به مهمترین اقدامات و خدمات این جمعیت در ایام الله فجر، گفت: اقدامات جمعیت هلال‌احمر در این ایام، هم‌راستا با شعار محوری «جشن ملی، مشارکت پرشور، آینده روشن» و با هدف ارائه خدمت به هم‌وطنان انجام می‌شود.
موسوی ادامه داد: جمعیت هلال‌احمر، پوشش امدادی یوم‌الله ۱۲ بهمن را در تهران و راهپیمایی روز ۲۲ بهمن را در سراسر کشور برعهده دارد. علاوه بر این، در دهه فجر تعدادی از پروژه‌های عمرانی این جمعیت ازجمله پایگاه‌های امدادونجات بین شهری در استان‌های کرمان و سیستان و بلوچستان، سه مرکز توانبخشی و طرح‌هایی ازجمله مدرسه نمادرس (متاورس) در ۱۰ استان، مدرسه آماده در شیراز و ۶ مرکز آموزش‌های تخصصی خانه‌های هلال در برخی استان‌های کشور افتتاح خواهند شد.
سخنگوی ستاد برگزاری مراسم دهه فجر جمعیت هلالاحمر افزود: از آغاز دهه مبارک فجر، آئین آموزش امداد و کمک‌های اولیه به ۴۵ هزار شهروند در خانه‌های هلال، مساجد و مدارس سراسر کشور و همچنین اعزام ۴۵ کاروان سلامت به همراه اجرای ۴۵ طرح محرومیت زدایی «نذر خدمت» در مناطق محروم کشور آغاز می‌شود. همچنین با هدف گرامیداشت دهه مبارک فجر و پیروزی شکوهمند انقلاب اسلامی، در روز سه شنبه هفدهم بهمن ماه، خدمات توانبخشی جمعیت هلال‌احمر در مراکز درمانی این جمعیت در سراسر کشور با ۲۰ درصد تخفیف ارائه می‌شود.
وی در پایان با اشاره به اجرای مانورهای امدادی و همچنین اجرای طرح‌های فرهنگی از سوی سازمان‌های امدادونجات و جوانان هلال‌احمر گفت: اردوهای راهیان نور از روز ۱۷ بهمن در حرم حضرت عبدالعظیم حسنی افتتاح می‌شود.
کد خبر 6011443"
culture,"به گزارش خبرنگار مهر، میرهاشم موسوی مدیر عامل سازمان تأمین اجتماعی در نشست خبری ضمن آرزوی پیروزی مردم غزه اظهار داشت: ان شاالله به زودی شاهد نابودی رژیم صهیونیستی خواهیم بود.
۷۴ درصد از جمعیت ایران تحت پوشش تأمین اجتماعی
وی با اشاره به اینکه ۷۴ درصد از جمعیت ایران تحت پوشش تأمین اجتماعی اند، افزود: قبل انقلاب ۲۰ درصد جامعه ۳۵ میلیونی تحت پوشش بیمه تأمین اجتماعی بود. همچنین قبل انقلاب ۲۰ مرکز درمانی بود ولی امروز ۴۰۴ مرکز درمانی تخصصی و فوق تخصصی و بیمارستان تأمین اجتماعی فعال است و توسعه در حال ادامه است.
۱۰۰ درصد مردم تحت پوشش بیمه درمانی
مدیر عامل سازمان تأمین اجتماعی گفت: در دو سال و نیم گذشته اقدامات خوبی صورت گرفته است. اوایل امسال طبق دستور رئیسی ۱۰۰ درصد مردم تحت پوشش بیمه درمانی بیمه سلامت و تأمین اجتماعی و… هستند و این دستاورد بزرگی است.
موسوی خاطر نشان کرد: تأمین اجتماعی هم اجتماعی و اقتصادی است و در حوزه‌هایی مثل بیمه، خدمات درمانی و… فعالیت دارد و خریدار راهبردی خدمات سلامت است و ۹ هلدینگ بزرگ فعال است و در اقتصاد خرد و کلان تأثیر گذار است.
امسال ۲۶ هزار کارگاه تولیدی از شرایط تعدیل خارج شد
وی یادآور شد: ۴۷ میلیون تحت پوشش بیمه تأمین اجتماعی اند و یک میلیون و ۳۰۰ کارگاه را تحت پوشش بیمه‌ای داریم. همچنین با حمایت تأمین اجتماعی امسال ۲۶ هزار کارگاه تولیدی از شرایط تعدیل خارج شده است.
مدیر عامل سازمان تأمین اجتماعی گفت: روزانه یک میلیون و ۲۰۰ هزار خدمت سرپایی و ۱۳ هزار خدمت روزانه بستری در حوزه درمان صورت می‌گیرد.
برخی بحران سازی افراطی می‌کنند
موسوی ادامه داد: صندوق‌ها از چالش‌ها است و ما روی این موضوع و مدیریت بهینه تمرکز راهبردی کرده‌ایم. البته برخی بحران سازی افراطی می‌کنند. به نظر ما سیر طبیعی همه صندوق‌ها دارند و دوران‌های مختلف کودکی، بلوغ و سالمندی دارند و از تجربه کشورهای مختلف استفاده می‌کنیم.
کسری شدید ۴ تا ۵ هزار میلیارد تومانی در صندوق تأمین اجتماعی
وی اعلام کرد: با ناترازی شدید و کسری شدید ۴ تا ۵ هزار میلیارد تومانی در صندوق تأمین اجتماعی مواجه بودیم و استقراض بی رویه صورت گرفته بود ۱۰۶ هزار میلیارد تومان فقط از بانک رفاه استقراض صورت گرفته بود و این چالش بود. همچنین تعداد بیمه شده نسبت بازنشسته در حال تغییر است و ضریب پشتیبانی در حال کاهش است.
مدیر عامل سازمان تأمین اجتماعی اعلام کرد: ۵۳ درصد بازنشستگی‌ها پیش از موعد است و بار مالی سنگینی به صندوق‌ها وارد کرده لذا بر اساس اقتضای تحولات اجتماعی و افزایش امید به زندگی باید تغییرات رخ می‌داد.
رکورد درآمدی سال جاری ۴۵ هزار میلیارد تومان
موسوی با اشاره به اینکه در شرایط عادی نیستیم لذا رویکرد تحولی لازم بود، افزود: ۸ هدف راهبری مانند توانمند سازی صندوق، توسعه صندوق، هوشمند سازی و… مد نظر بوده است و رکورد درآمدی سال جاری ۴۵ هزار میلیارد تومان بوده و اگر مثل سابق مسیر را می‌رفتیم کسری ۵ هزار میلیاردی به شدت افزایش می‌یافت.
ابر بدهکار و ابر طلب‌کار سازمانی هستیم
وی با اشاره به اینکه بزرگ‌ترین و ابر بدهکار ترین سازمان تأمین اجتماعی بوده است، اعلام کرد: در این دولت، ۲۴۰ همت (هزار میلیارد تومان) از بدهی انباشته شده پرداخت شده‌است. البته تأمین اجتماعی ابر طلب کار هم هست و باید اقدامات لازم صورت گیرد.
مدیر عامل سازمان تأمین اجتماعی افزود: ۱,۳۰۰ میلیارد تومان هزینه کنونی بیمه بیکاری است که در حال پرداخت آن هستیم. همین ۲۱۰ کلینیک دیابت و فشار خون راه‌اندازی و ۷۸ پروژه عمرانی در این دولت مد نظر قرار گرفت.
احتمال اجرای قانون افزایش سن بازنشستگی از ابتدای سال جدید
موسوی در پاسخ به خبرنگار مهر درباره افزایش سن بازنشستگی اظهارداشت: افزایش سن بازنشستگی با توجه به تحولات اجتماعی، سن امید به زندگی و شرایط ناپایدار صندوق‌ها ضرورت دارد و تصمیم حاکمیتی است.
وی با اشاره به اینکه این موضوع باید سه دهه قبل آغاز می‌شد، گفت: البته اصلاحات باید همه جانبه باشد همچنین قانون اختیاری و اجرای آن کند است.
وی با بیان اینکه این قانون انعطاف دارد، گفت: مثلاً برای کسانی که ۲۸ تا ۳۰ سال سابقه دارند، تغییر در سن بازنشستگی نیست.
مدیر عامل سازمان تأمین اجتماعی گفت: قانون افزایش سن بازنشستگی اگر ابتدای سال آینده ابلاغ شود، اجرا خواهد شد.
زمان پرداخت عیدی بازنشستگان
موسوی در پاسخ به این پرسش که عیدی بازنشستگان تأمین اجتماعی چه زمانی پرداخت می‌شود؟ گفت: زمان و جزئیات عیدی بازنشستگان تأمین اجتماعی هنوز مشخص نیست و باید تأمین مالی شود اما تلاش می‌کنیم در زمان مشخص پرداخت کنیم.
مخالف واگذاری سهام پرسپولیس به شستا و بانک رفاه هستیم
وی درباره واگذاری سهام پرسپولیس به تأمین اجتماعی نیز گفت: در رسانه‌ها و خبرها شایعاتی شنیدیم و تاکنون به صورت رسمی به بنده ابلاغ نشده است. البته درباره شستا و بانک رفاه مطرح شد که ما در واگذاری این مجموعه به شستا و بانک رفاه مخالفت خود را اعلام کردیم زیرا به موجب قانون AFC نمی‌توان بیشتر از یک باشگاه داشت که ما در زیر مجموعه خود باشگاه ذوب آهن را داریم که این یک مأموریت قانونی بود. همچنین باید در رویکردهای تخصصی حرفه‌ای خود فعالیت کنیم‌.
فرار بیمه‌ای ۴ میلیون نفر در سایه سکوهای اینترنتی
مدیرعامل سازمان تأمین اجتماعی همچنین درباره بیمه نشدن سکوهای اینترنتی خاطر نشان کرد: درباره بحث سکوها یکسال است که موضع خود را اعلام کرده ایم. اینها باید بیمه اجباری شوند، اشتغال دارند و رابطه مزدی است و مکلف هستیم که به سراغ آنها برویم و ما پیگیر هستیم تا بیمه شوند. توصیه می‌کنیم توافقی مساله حل شود و اگر نباشد با توجه به مراجعات مکرر شاغلان سکوها درباره درمان و یا تصادفات ما به آنها مراجعه می‌کنیم.
وی ابراز کرد: ۳ تا ۴ میلیون نفر در این سکوها فعال هستند و با احتساب خانواده‌ها حدود ۱۲ تا ۱۳ میلیون تومان هستند و به فوریت به سراغ سکوهای اینترنتی برای اعمال قوانین حاکمیتی اینترنتی خواهیم رفت.
کد خبر 6013677"
culture,"به گزارش خبرگزاری مهر، حالا علی و برادرش خیالشان راحت است، آنها که تا دیروز نگران هجوم آفت‌ها و علف‌های هرز به نخل‌هایشان بودند، حالا با فکر بکرشان و کاشت سبزی، از نخل‌هایشان مراقبت می‌کنند. این دو برادر اما در این راه تنها نبوده‌اند، برای اینکه بتوانند از نخل‌ها حمایت کنند، آن‌ها از کمیته امداد وام گرفتند و با همین وام هم توانستند فکر درآمدزایشان را به بار بنشانند.
موسفید کرده است و عدد سنی شناسنامه‌اش، عدد ۴۶ سال را نشان می‌دهد؛ اسمش «علی نوسان» است و با افتخار خود را کشاورز معرفی می‌کند؛ جوانی جنوبی، از روستای قلعه طرفی شهرستان کارون استان خوزستان که با کمک وام کمیته امداد توانسته در کنار کسب‌وکار خودش، یک کسب‌وکار دیگر هم دست‌وپا کند.
آفتی به جان نخل‌ها
علی کشاورز زاده است و از زمانی که به یاد دارد، از کودکی، در روستای آبا و اجدادی‌اش زندگی می‌گذراند. بعد از بلوغ و عقل‌رس شدن هم چیز دیگری متصور نبود، اینکه کشاورزی را ادامه دهد و به عنوان شغلش انتخاب کند و بنابراین به همراه تنها برادرش، با هم راه اجدادش را ادامه داد و هر دو شدند، کشاورز و صاحب میراث ۱۰ هکتار زمین پدری؛ زمین کشاورزی که سال‌ها مأمنی برای درختان نخل چند صدساله بودند، حالا علی و برادرش باید از درختان نخل ارزشمند نگهداری کنند. همین هم شد، آن‌ها که خو گرفته بودند به دوستی با طبیعت و مهربانی با زمین و نخل‌ها، کشاورزی را زندگی کردند.
برای این دو برادر که دوستی دیرینه‌ای با نخل‌ها داشتند، دیدن مرگ نخل‌ها و از دست دادنشان، سخت بوده است؛ انگار که عضوی از اعضای خانواده را ازدست‌داده باشند، در غم از دست دادن نخل می‌نشستند.
علی تعریف می‌کند که یکی از دلایل، مرگ نخل‌ها و بیمار شدنشان، علف‌های هرزی بود که در پای این درخت بهشتی، رشد و نمو پیدا کرده بودند. همین می‌شود که علی و برادرش به فکر این می‌افتند که دشمن دیرینه نخل‌ها را بکشند و راهکاری پیدا کنند برای خشکاندن علف‌های هرز که زیر پای بلند و کشیده نخل‌ها اجازه عرض‌اندام پیدا کرده بودند. شاید در نگاه اول، هرس علف‌های هرز، راحت‌ترین و دم‌دستی‌ترین راهکاری باشد که به ذهن بیاید؛ این کار هم ممکن است؛ اما زمین ۱۰ هکتاری دو برادر، وسعت زیادی دارد و آن‌ها توان و نیروی اندکی دارند؛ بنابراین به دنبال راهکار سازنده‌تری می‌افتند.
راه چاره کسب‌وکار دوم
حالا علی و برادرش خوشحال‌اند، آن‌ها نخل‌ها را زنده و سرپا نگه داشته‌اند؛ حالا نخل‌ها جوان و سرحال، بار می‌دهند و میوه جان خود را به‌عنوان تشکر، به این برادران کشاورز هدیه می‌کنند. این موهبت بهشتی، به خاطر راهکار سازنده علی و برادرش است؛ حالا آنها در پای درختان نخلشان محصول دیگری می‌کارند. آنها سبزی، شاهی، تربچه قرمز و سفید می‌کارند تا به‌جای گیاهی که می‌توانست بلای جان نخل‌ها باشد و آن‌ها را از بین ببرد، به شکل بهینه‌تری سود هم ببرند.
البته علی و برادرش، در این راه تنها نبوده‌اند، علی تعریف می‌کند که وقتی متوجه شدند، می‌توانند گیاهی پرسود پای درختان بکارند، خوشحال شدند، اما آنها پولی نداشتند تا بذری بخرند و زمین بزرگ و پهناورشان را شخم بزنند، بنابراین، به سراغ کمیته امداد رفتند تا وامی دریافت کنند. آنها دیده بودند، در بسیاری از موارد، دوستان و اعضای خانواده و فامیل، از خدمات کمیته امداد، استفاده کرده‌اند. اتفاقاً زمانی که طرحشان را با اعضای کمیته مطرح کردند، شاهد استقبال و همیاری این کمیته بودند؛ خیلی زود، مبلغ وام درخواستی، به‌حساب این دو برادر واریز شد تا بعد، ایده اولیه طرح کسب‌وکارشان، به ثمر بنشیند.
حالا آنها هر روز، در روزهای سرد پاییزی، سبزی‌های خود را برداشت می‌کنند و برای فروش، به بازار می‌رسانند. این کار دو سود برایشان دارد، هم منبع درآمدی در کنار کسب‌وکار اصلی‌شان، برداشت خرما دارند و هم اینکه می‌توانند از نخل‌های ارزشمندشان مراقبت کنند تا علف هرزی به سراغشان نرود.
کد خبر 5993829"
culture,"به گزارش خبرگزاری مهر،، حسین خدرویسی، معاون حمایت و سلامت خانواده کمیته امداد اعلام کرد: همزمان با میلاد حضرت عیسی مسیح (ع) و سال نو میلادی، هدیه یک میلیون تومانی کمیته امداد به حساب مددجویان اقلیت‌های دینی در سراسر کشور واریز شد.
وی افزود: همه خانوارهای تحت حمایت از اقلیت‌های دینی مسیحی، کلیمی و زرتشتی از این هدیه یک میلیون تومانی برخوردار شدند.
کد خبر 5981950"
culture,"به گزارش مهر، سازمان حج و زیارت اعلام کرد: ۴۰ هزار نفر نسبت به تکمیل فرایند ثبت نام خود برای اعزام به عمره مفرده اقدام کرده بودند که با توجه به طولانی شدن آغاز اعزام و اعلام این سازمان مبنی بر امکان انصراف، تعدادی از هموطنان نسبت به انصراف اقدام کردند.
سازمان حج و زیارت افزود: اولویت ثبت نام و سند عمره این افراد محفوظ است و در صورت آغاز سفرها امکان ثبت نام مجدد بر اساس اولویت‌های تشرف وجود خواهد داشت.
کد خبر 6009633"
culture,"به گزارش خبرگزاری مهر، بابک محمودی، رئیس سازمان امداد و نجات با اشاره به هشدار هواشناسی، گفت: طبق هشدار سطح نارنجی سازمان هواشناسی، کولاک برف و احتمال وقوع بهمن، در روز یکشنبه، در استان‌های گیلان، مازندران، آذربایجان غربی، آذربایجان شرقی، اردبیل، کردستان، کرمانشاه، شمال شرق خوزستان، ارتفاعات قزوین، البرز و تهران، پیش‌بینی شده است.
وی افزود: بر این اساس، با توجه به هشدار وقوع کولاک برف و احتمال رخداد بهمن امدادگران جمعیت هلال‌احمر در ۱۱ استان کشور، در حالت آماده‌باش قرار گرفتند.
محمودی افزود: با توجه به هشدار سازمان هواشناسی، به هم‌وطنان توصیه می‌شود که نکات ایمنی لازم برای تردد در جاده‌ها و صعودهای کوهنوردی را رعایت کرده و قبل از تردد از وضعیت راه‌ها اطلاع پیدا کنند.
کد خبر 5993671"
culture,"به گزارش خبرنگار مهر، پیرحسین کولیوند رییس جمعیت هلال احمر در نشست خبری اظهار داشت: با توجه به حملات وحشیانه و بی‌رحمانه رژیم غاصب و کودک‌کش صهیونیست در نوار غزه و نقض آگاه حقوق بین‌الملل بشردوستانه در شهادت رساندن کودکان، زنان و مردان بی‌گناه، امدادگران، کادر درمان و اصحاب رسانه در فلسطین و نظر به لزوم حمایت و ابراز همدردی با مردم بی‌دفاع فلسطین جمعیت هلال احمر ایران در نظر دارند کنفرانس بین المللی بشردوستانه برای حمایت از غزه را طی فردا اول بهمن برگزار کند.
وی افزود: کنفرانس بین المللی بشردوستانه برای حمایت از غزه با هدف ایجاد راهکارهای جهانی امدادرسانی فوری، هماهنگی‌های منسجم با نهضت صلیب سرخ، بررسی راهکارهای مناسب جهت آتش بس پایدار و ایجاد صندوق بین المللی اضطراری با حضور رؤسا و دبیران کل جمعیت‌های ملی و صلیب سرخ هلال احمر کشورهای آسیا، اقیانوسیه و آفریقا برگزار می‌شود.
کولیوند بیان داشت: تاکنون هماهنگی لازم با فدراسیون و کمیته صلیب سرخ جهانی در مورد غزه داشته‌ایم و بیانیه‌های خوبی صادر شد. چندین کار جدی برای امدادرسانی پیگیری شد که همچنان بسیار کند کمک رسانی صورت می‌گیرد و هر کامیون که اعزام می‌شود از مرز رفح، هر کدام دو هفته بازرسی آن طول می‌کشد لذا برای ایجاد صدای مشترک فردا کنفرانس در ۴ محور شرایط فعلی غزه و بعد آتش بس و ایجاد صندوق مشترک برگزار می‌شود. به طور کلی دنبال کار عملیاتی برای تسهیل خدمت و امدادرسانی هستیم.
رییس جمعیت هلال احمر اعلام کرد: از رژیم غاصب اعلام جرم کرده‌ایم و نقص حقوق بشردوستانه را احصا و مستند به دادستان دیوان لاهه ارایه کرده‌ایم.
۲ میلیون و ۹۰۰ هزار داوطلب با هلال احمر همکاری دارند
وی در ادامه از خرید ۳۰۰ آمبولانس و ۶۰۰ خودروی نجات و ورود آن به کشور خبر داد و گفت: ۲ میلیون و ۹۰۰ هزار داوطلب با هلال احمر همکاری دارند که ۱۴۰ هزار مورد از آنها نخبه‌اند.
رییس جمعیت هلال احمر گفت: در حال حاضر هیچ امدادگری نیست که بیمه نشده باشد ولو با ۴ شیفت ۲۴ ساعته، البته ساماندهی جدیدی در این زمینه طی بهمن ماه امسال در دستور کار داریم.
افزوده شدن ۸ هزار نجاتگر از بهمن ماه به هلال احمر
کولیوند بیان داشت: ۴۰ هزار نجاتگر آموزش تخصصی دیده‌اند و ۸ هزار نفر از این افراد از بهمن ماه امسال به برنامه کاری هلال احمر ملحق می‌شوند.
رییس جمعیت هلال احمر گفت: برای برگزاری مراسم باشکوه انتخابات تمام اقدامات لازم را جهت پوشش امدادی خواهیم داشت و برنامه ریزی های جامع صورت گرفته است.
جمع آوری ۱۰ هزار تن اقلام غذایی و زیستی کمک مردمی برای غزه
وی در ادامه همچنین از جمع آوری ۱۰ هزار تن اقلام غذایی و زیستی کمک برای مردم غزه خبر داد و گفت: مقادیر زیادی کمک نقدی هم توسط مردم صورت گرفته است.
رییس جمعیت هلال احمر گفت: بیش از ۱۰۰ روز از آغاز پویش بشردوستی جمعیت هلال‌احمر برای جمع‌آوری کمک‌های مردمی به غزه گذشته است و اجرای آن همچنان ادامه دارد. هموطنان می‌توانند کمک‌های نقدی خود به مردم غزه را به شماره حساب ۹۹۹۹۹ و شماره کارت ۶۰۳۷۹۹۷۵۴۴۹۹۹۹۹۹ نزد بانک ملی و یا به شماره حساب ۴۱۰۱۰۳۴۷۴۱۹۹۹۹۹۸ و شماره کارت ۶۳۶۷۹۵۷۰۷۸۷۵۸۳۳۶ نزد بانک مرکزی و یا از طریق شماره‌گیری کد دستوری #۵*۱۱۲* واریز کنند.
کولیوند اعلام کرد: خرید بالگرد دید در شب در صورت تأمین منابع و اختصاص آن صورت می‌گیرد.
وی درباره گذراندن دوره سربازی طبق توافق با نیروهای مسلح در هلال احمر گفت: داوطلبان امدادگر که قبل از سربازی با ما همکاری می‌کردند به عنوان داوطلب مشمول شده و تحت عنوان امری سربازی مشغول فعالیت هستند.
کد خبر 5999392"
culture,"به گزارش خبرگزاری مهر،؛ حسام الشرقاوی مدیر دفتر منطقه‌ای فدراسیون بین المللی جمعیت‌های صلیب سرخ با ارسال نامه‌ای به رئیس هلال احمر ایران از اجرایی شدن مفاد کنفرانس بین المللی حمایت از فلسطین که در تهران برگزار شد، حمایت کرد.
در متن نامه مدیر دفتر منطقه‌ای فدراسیون بین المللی جمعیت‌های صلیب سرخ و هلال احمر مستقر در بیروت آمده است:
جناب آقای پیرحسین کولیوند
گفت و گوهای انجام شده در کنفرانس بین المللی حمایت از فلسطین که بر اقداماتی خاص تاکید داشت، علاقه ما را جلب کرد تا از اجرایی شدن مفاد تصویب شده در کنفرانس تهران، حمایت کنیم. ما نگرانی‌های شما را تأیید می‌کنیم و اطمینان می‌دهیم از جانب رهبری مان متعهد به حل و فصل مشکلات و حفظ ارتباط قوی با جمعیت هلال احمر ایران هستیم. کمک‌های بشردوستانه شما در سطح منطقه‌ای و جهانی به وضوح قابل مشاهده است.
ما جمعیت هلال احمر ایران را تشویق می‌نمائیم تا با اشتیاق و تعهدی تزلزل ناپذیر برای کمک به موقعیت‌های انسانی چالش برانگیز تاکید کند. مراتب احترام خود را به جنابعالی، مدیران و داوطلبان جمعیت هلال احمر ایران ابلاغ می‌کنم.
کد خبر 6011798"
culture,"به گزارش خبرگزاری مهر، به نقل از پایگاه اطلاع رسانی جمعیت هلال‌احمر؛ درگیری‌های کوچک و بزرگی در سراسر جهان وجود دارند، اما جهان سالانه فقط یک ساعت را به‌عنوان ساعت جهانی صلح معرفی کرده است؛ این موضوع سبب می‌شود تا پرسش مهمی‌به ذهن برسد: آیا یک ساعت صلح برای همه درگیری‌های فعال جهان کافی است؟
۳۱ دسامبر روز جهانی مراقبه صلح است، روزی که نام‌های مختلفی به خود گرفته و مناسبت‌هایی را نیز در خود جای داده است؛ ریشه یادبود چنین روزی به اوایل دهه ۱۹۸۰ بازمی‌گردد؛ در حال حاضر، میلیون‌ها نفر در سراسر جهان فراتر از مرزها و فرهنگ‌ها فریاد صلح‌خواهی سر داده‌اند، هرچند این صداها زیر ادعاهای دروغین کشورهای غربی مدعی صلح راه به جایی نمی‌برد.
یکی از مناسبت‌هایی که در روز جهانی مراقبه صلح وجود دارد، ساعت جهانی صلح است؛ هر سال از ساعت ۱۱:۳۰ روز ۳۱ دسامبر تا ۰۰:۳۰ صبح روز اول ژانویه به امید جهانی بدون جنگ، ساعت جهانی صلح نامیده می‌شود.
در حالی که بیشتر مردم جهان خواهان صلح هستند، جهان به دلیل وجود سیاستمداران زیاده‌خواه و جنگ‌طلب با سرعت در مسیر جنگ پیش می‌رود؛ به گفته آنتونیو گوترش، دبیرکل سازمان ملل، سال ۲۰۲۳ سال رنج، خشونت و بلایای مرگ‌بار ناشی از تغییرات آب‌وهوایی بوده و بشریت در رنج به سر برد.
با در نظر داشتن این اظهارنظر گوترش، نگاهی به جغرافیای درگیری‌های فعال مسلحانه جهان در سال ۲۰۲۳ نشان می‌دهد که این درگیری‌ها سبب کاهش اعتماد و افزایش فقر و گرسنگی و خشونت شدند.
آنچه بر آتش درگیری‌های مسلحانه جهان در سال ۲۰۲۳ دمید، زیاده‌خواهی و جاه‌طلبی‌های برخی از کشورهای غربی بوده است؛ این کشورها به اشکال مختلف در تشدید، بسط و ایجاد درگیری‌های مسلحانه نقش دارند.
و آنچه کشورهای غربی با حمایت از رژیم صهیونیستی در غزه رقم زده‌اند، نسل‌کشی و جنایت علیه بشریت به شکلی تمام عیار است.
تقریباً سه ماه از زمان آغاز حملات جدید رژیم صهیونیستی به غزه می‌گذرد؛ منطقه‌ای که پیش از جنگ اخیر بزرگ‌ترین زندان روباز جهان و اکنون بزرگ‌ترین گورستان دسته جمعی جهان است.
رژیم صهیونیستی تاکنون بیش از ۲۱ هزار فلسطینی را به شهادت رسانده، حدود ۶۰ هزار فلسطینی را مجروح کرده و نیمی از ساختمان‌های غزه را تخریب کرده است.
جنگ رژیم صهیونیستی علیه غزه زیر سایه حمایت مالی، اطلاعاتی و تسلیحاتی کشورهای غربی پیش می‌رود؛ این کشورها حتی اجازه نداده‌اند که شورای امنیت قطعنامه‌ای را برای آتش‌بس در غزه تصویب کند.
این یک واقعیت است که درگیری‌های مسلحانه در پایان سال ۲۰۲۳ در مناطق مختلف سراسر جهان در جریان بود؛ این درگیری‌ها عمدتاً به دلیل گسترش تعداد بازیگران، انگیزه‌های پیچیده و همپوشان، تأثیرات جهانی و تسریع تغییرات آب‌وهوایی به موضوع‌های غیرقابل حل و خشونت‌بارتری تبدیل شده‌اند.
طرف‌های درگیری‌های مسلحانه فعال در پایان سال ۲۰۲۳ مختلف هستند؛ در برخی از این درگیری‌ها گروه‌های ناظران نظامی سازمان ملل حضور دارند و در عمده آن‌ها طرف‌های ثالث نقش مهمی ایفا می‌کنند.
هسته اصلی این درگیری‌ها، پیچیدگی کنونی جنگ‌های معاصر است که کاهش نقش فرآیندهای حل‌وفصل سنتی و کاهش اهرم بازیگران را به یک امر دلهره‌آور تبدیل کرده و سبب طولانی شدن آن‌ها می‌شود؛ در نتیجه چشم‌انداز کمی‌برای صلح پایدار ایجاد می‌کنند.
میانگین طول مدت درگیری‌های مسلحانه طی سه دهه گذشته در بحبوحه بین‌المللی شدن سریع درگیری‌های نظامی افزایش یافته است؛ درگیری‌های مسلحانه همچنین شاهد افزایش حضور گروه‌های کوچک متعدد برای کنترل و نفوذ در بخش‌هایی در آفریقای جنوب صحرا، آمریکای لاتین، غرب آسیا و … هستند.
با در نظر داشتن این واقعیت‌ها، جهان اکنون بیش از هر زمانی به صلح نیاز دارد و ساعت یا روز صلح نمی‌تواند کاری برای جهان گرفتار آتش درگیری و جنگ کند.
ساعت صلح در آستانه فرا رسیدن ۲۰۲۴ در حالی گرامی داشته شد که تداوم نسل‌کشی در غزه و درگیری‌های مسلحانه مرگ‌بار در دیگر مناطق جهان نشان‌دهنده از کار افتادن نه تنها ساعت صلح بلکه اصول و قواعد انسانی و بشردوستانه هستند.
کد خبر 5981921"
culture,"به گزارش خبرگزاری مهر، وحید سلیمی رئیس سازمان داوطلبان هلال احمر گفت: با هدف حمایت از اقشار آسیب پذیر و کمک به امر بهبود و ارتقا سطح سلامت افراد و اقشار کمتر برخوردار، کاروان‌های سلامت جمعیت هلال احمر در ۹ ماه نخست سال جاری به مناطق جامعه هدف سراسر کشور اعزام شده است.
سلیمی افزود: این برنامه سلامت محور در قالب تشکیل و اعزام تیم‌های درمانی و با مشارکت فعال و داوطلبانه پزشکان عمومی و متخصص در زمینه‌های مختلف از جمله قلب و عروق، عفونی، کودکان، زنان و زایمان، چشم پزشکی، دندانپزشکی و… به همراه ارائه خدمات پرستاری، پیراپزشکی، توانبخشی و… به اقشار کم بضاعت اجرا شده است.
وی تصریح کرد: با برگزاری این کاروان‌ها، ۱۵۹ هزار و ۸۴۳ نفر از خدمات درمانی و دارویی رایگان بهره‌مند شدند.
رئیس سازمان داوطلبان ادامه داد: در حاشیه برگزاری کاروان‌های سلامت طی این مدت و در راستای طرح‌های معیشتی این سازمان، ۲۱ هزار و ۶۲۷ بسته غذایی و بهداشتی در بین خانواده‌های کمتر برخوردار روستاها و مناطق محروم توزیع شد.
سلیمی در پایان ضمن قدردانی از زحمات و مشارکت داوطلبان و خیرین در برگزاری این کاروان‌های سلامت، یادآور شد: ۹ هزار و ۱۴۷ نفر از داوطلبان جمعیت هلال احمر سراسر کشور، در اجرای این برنامه حضور فعال و مؤثر داشته‌اند.
کد خبر 5988383"
culture,"به گزارش خبرگزای مهر، حسین خدرویسی، در همایش تجلیل از مددکاران مراکز درمانی استان تهران با بیان اینکه بیش از پنج میلیون مددجو تحت حمایت کمیته امداد هستند، اظهار کرد: از این تعداد بیش از یک میلیون و ۷۰۰ هزار مددجو سالمند هستند.
وی با بیان اینکه بیش از یک میلیون و ۲۵۰ هزار نفر نیز زنان سرپرست خانوار هستند، افزود: حدود ۸۰۰ هزار دانش‌آموز و دانشجو تحت حمایت کمیته امداد هستند.
معاون حمایت و سلامت خانواده کمیته امداد تاکید کرد: بیش از ۸۱ هزار جامعه هدف کمیته امداد، بیماران صعب‌العلاج و زمین‌گیر هستند.
خدویسی بیان کرد: از ۱۲۰ خدمت که در بخش‌های مختلف به مددجویان تحت حمایت این نهاد ارائه می‌شود، خدمت درمان بهترین، ارزشمندترین و ضروری‌ترین و البته خدمت گرانی است که ارائه می‌شود.
وی خاطرنشان کرد: موضوع درمان، سلامت و پیشگیری، برای جامعه هدف تحت حمایت کمیته امداد یک عامل توانمندساز است.
معاون حمایت و سلامت خانواده کمیته امداد با بیان اینکه مددجویان در سطح کشور از بیمه پایه بهره‌مند هستند، عنوان کرد: براساس قوانین و مقررات جاری، مددجویان تحت حمایت این نهاد از پرداخت برخی هزینه‌های بیمارستانی و فرانشیز معاف هستند.
خدرویسی ادامه داد: در ۹ ماهه سال جاری از طریق هم‌افزایی و کمک‌های خیران و گروه‌های جهادی حدود ۲ هزار میلیارد تومان به مددجویان خدمت درمانی ارائه شده است.
معاون حمایت و سلامت خانواده کمیته امداد یادآور شد: درحال حاضر مددکاران، به این دلیل که همکار و همیار مردم هستند، محبوب‌ترین، شریف‌ترین و مقبول‌ترین شغلی است که در کشور نزد مردم و افکار عمومی است، عنوان مددکاری است.
کد خبر 6003956"
culture,"به گزارش خبرگزاری مهر، بنیاد شهید و امور ایثارگران در مورد جزئیات مرحله اول واردات خودور برای جانبازان ۵۰ درصد و بالاتر اطلاعیه‌ای را صادر کرد
متن اطلاعیه به شرح ذیل است:
با توجه به برگزاری سلسله جلسات در خصوص نحوه اجرای فرآیند واردات خودرو برای جانبازان معزز ۵۰ درصد و بالاتر با هماهنگی وزارت صمت، تصمیمات ذیل اتخاذ شد.
۱. به منظور انجام ثبت نام اولیه و انتخاب خودروهای وارداتی قابل عرضه توسط شرکت‌های واردکننده خودرو، سامانه ثبت نام برای جانبازان مشمول از تاریخ چهارم بهمن‌ماه در دسترس خواهد بود.
۲. در مرحله اول برای جانبازان مشمول از طریق ارسال پیامک اطلاع‌رسانی می‌شود.
۳. ثبت‌نام جانبازان در سه سطح جانبازی شامل جانبازان ۷۰ درصد ویژه با سقف ارزش خودروی وارداتی تا ۳۵ هزار یورو و سایر جانبازان ۷۰ درصد با سقف ارزش ۳۰ هزار یورو و جانبازان ۵۰ الی ۶۹ درصد با سقف ارزش ۲۵ هزار یورو به ترتیب از تاریخ چهارم تا پنجم برای سطح یک و از تاریخ ششم تا هفتم برای سطح دو و از تاریخ هشتم تا دهم بهمن‌ماه برای مشمولین سطح سه انجام می‌شود.
۴. ویرایش ثبت نام و انتخاب خودروهای وارداتی در سامانه به مدت سه روز برای جانبازان مشمول فعال خواهد شد.
۵. بدیهی است انجام ثبت نام اولیه و انتخاب خودرو در سامانه به منزله واردات قطعی نبوده و مراحل بعدی از طریق مراجع ذی صلاح اطلاع‌رسانی خواهد شد.
۶. آدرس سایت جهت انجام مرحله مقدماتی ثبت‌نام به آدرس Janbazan.saleauto.ir اعلام می‌شود.
۷. جانبازان الزاماً در زمان بندی تعیین شده مجاز به ثبت نام در سامانه است.
شایان ذکر است درصورتی‌که جانبازی بعد از تاریخ ۰۲/ ۱۰/ ۱۳۹۱ (لازم الاجرا شدن قانون جامع خدمات رسانی ایثارگران) به هر نحوی از تسهیلات موضوع ماده ۴۵ (خودرو داخلی و یا خارجی) بهرمند شده باشد مشمول واردات خودرو نخواهد بود.
همچنین چنانچه در طی فرآیند ثبت نام و انتخاب خودرو مشخص شود جانباز مشمول از تسهیلات ماده ۴۵ استفاده نموده باشد از لیست معرفی شده حذف خواهد شد.
کد خبر 6003075"
culture,"به گزارش خبرگزاری مهر، جمعیت هلال‌احمر اعلام کرد: تاریخ شفاهی جمعیت هلال‌احمر با حضور مدیران، کارشناسان و افراد تأثیرگذار در روند فعالیت‌های این نهاد مردمی در طول سالیان متوالی خدمت صادقانه، در حال جمع‌آوری، ثبت، ضبط و تدوین است.
علاقه‌مندان به این حوزه می‌توانند مستندات و مشاهدات خود را از دوران عطف تاریخی و خدماتی هلال‌احمر به دبیرخانه تاریخ شفاهی این جمعیت واقع در «تهران، خیابان ولیعصر، بالاتر از میرداماد، ساختمان صلح جمعیت هلال‌احمر» ارسال و برای معرفی افراد تأثیرگذار و مطلع در خصوص تاریخ هلال‌احمر با شماره تماس ۰۲۱۸۵۶۳۴۴۱۶ تماس بگیرند.
کد خبر 6010215"
culture,"به گزارش خبرنگار مهر، آیت الله معزی نماینده ولی فقیه در جمعیت هلال احمر در کنفرانس بین‌المللی بشردوستانه حمایت از فلسطین اظهار داشت: نگاه حمایت از مظلوم نگاه قرآن کریم و روایات اسلامی است جمهوری اسلامی ایران قبل از ایجاد و حتی ۱۹ سال پیش از آن رهبر انقلاب اسلامی در سخنرانی عاشورای ۱۳۴۲ شمسی در مدرسه فیضیه مدرسه فلسطین را مساله اسلام معرفی کرد و صهیونیست‌ها را به عنوان ظالمانی که اشغالگران فلسطین هستند مطرح کرد.
وی افزود: رژیم شاهنشاهی از اسرائیل حمایت داشت حتی در جنگ شش روزه عراق اسرائیل حمایت‌های بی‌دریغ از اسرائیل داشت ولی همان زمان امام خمینی مساله فلسطین را مساله اول جهان مطرح کرد. مساله فلسطین مساله اسلام است و سابقه مبارزه با ظلم و حمایت از مظلوم سابقه دیرینه و تاریخی دارد. از نخستین روز پیروزی انقلاب اسلامی نیز فلسطین جایگاه بسیار بالایی داشت و سفارت اسرائیل به سفارت فلسطین تبدیل شد علی رغم مشکلات هیچگاه جمهوری اسلامی از حمایت فلسطین دست برنداشته و هرچه توانسته در ابعاد مختلف سیاسی، فرهنگی و مستشاری نظامی با فلسطین همکاری کرده است.
وی گفت: در دنیای کنونی ظلم ظالمانه همچون صهیونیست‌ها بر مردم غزه هر لحظه فرود می‌آید به وسیله بمب و امکانات تخریبی ولی جمهوری اسلامی در حمایت از مردم غزه پیش قدم است چرا که حمایت از فلسطین حمایت از مردم مظلوم مسلمان است.
نماینده ولی فقیه در جمعیت هلال احمر گفت: در فلسطین هر ساعت ۵ کودک به شهادت می‌رسد و تخریب مراکز آموزشی و زیرساخت‌های زندگی و حتی رحم نکردن به امدادگران از دیگر اقدامات اسرائیل است. مردم غزه به ۵۰ کامیون اقلام زیستی در روز کمک نیاز دارند در حالی که فقط شاید ۱۵ کامیون وارد غزه شود.
معزی خاطرنشان کرد: باید تلاش کنیم حقوق بشردوستانه در غزه زنده شود.
کد خبر 6000249"
culture,"به گزارش خبرگزاری مهر، حبیب‌اله آسوده معاون توسعه مشارکت‌های مردمی کمیته امداد، گفت: با اجرای پویش ملی یلدای مهربانی، ۲۶۰ هزار خانوار تحت حمایت از بسته معیشتی شب یلدا برخوردار شدند.
وی افزود: امسال در پویش ملی یلدای مهربانی حدود ۱۰ میلیارد تومان کمک مردمی در سراسر کشور جمع‌آوری شد.
معاون توسعه مشارکت‌های مردمی کمیته امداد ادامه داد: همچنین در سطح استان‌ها و شهرستان‌ها کمک‌های کالایی شب یلدا به ارزش ۵۵ میلیارد تومان جمع‌آوری، بسته‌بندی و در میان خانواده‌های تحت حمایت توزیع شد.
آسوده گفت: هموطنان نیکوکار همچنان می‌توانند با شماره‌گیری کد دستوری #۱۲* کمک‌های خود را در اختیار خانواده‌های نیازمند قرار دهند.
کد خبر 5986614"
culture,"به گزارش خبرگزاری مهر، بر اساس اعلام سازمان حج و زیارت، دارندگان اسناد حج تمتع تا پایان شهریورماه ۱۳۸۶ می‌توانند از ساعت ۱۰ صبح شنبه ۷ بهمن‌ماه ۱۴۰۲ با مراجعه به سامانه http://reserve.haj.ir/ برای حج ثبت‌نام کنند.
ثبت‌نام زائران با تعیین کاروان و پرداخت هزینه علی‌الحساب این سفر به مبلغ ۱۴۰ میلیون تومان، تکمیل می‌شود.
سازمان حج و زیارت پیش‌تر دارندگان اسناد حج تمتع تا پایان مردادماه ۸۶ را فراخوانده بود و فراخوان دیگر ودیعه‌گذاران به صورت روزشمار تا تکمیل ظرفیت کاروان‌ها ادامه خواهد داشت.
همچنین، افرادی که در کاروان‌های حج سال ۱۳۹۹ نام‌نویسی و وجوه مربوط را واریز کرده بودند، ولی به دلیل لغو سفر حج در آن سال و سال‌های پس از آن موفق به تشرف نشده و تاکنون نیز انصراف نداده‌اند، نیازی به انجام پیش ثبت‌نام نداشته و همزمان با اعلام ثبت‌نام قطعی، به‌صورت مستقیم امکان نام‌نویسی در کاروان‌ها را خواهند داشت.
سهمیه حج ایران در سال ۱۴۰۳ حدود ۸۲ هزار و ۵۰۰ نفر تعیین شده است و تا این مرحله، کمتر از نصف این جمعیت در کاروان‌ها ثبت‌نام کرده‌اند.
بنابر اعلام سازمان حج و زیارت، عملیات اعزام کاروان‌های حج تمتع، از اوایل ماه ذی‌القعده (دهه سوم اردیبهشت‌ماه ۱۴۰۳) آغاز می‌شود و با پایان ماه ذی‌الحجه و اوایل ماه محرم ۱۴۴۶ (نیمه دوم تیرماه ۱۴۰۳) پایان خواهد یافت.
کد خبر 6005317"
culture,"به گزارش خبرگزاری مهر، دکتر پیرحسین کولیوند، رئیس جمعیت هلال احمر با صدور حکمی، ابوالفضل فلاح را به عنوان سرپرست معاونت توسعه منابع انسانی و پشتیبانی، منصوب کرد.
در متن ابلاغ انتصاب فلاح آمده است:
جناب آقای ابوالفضل فلاح
نظر به شایستگی تعهد و سوابق ارزشمند جنابعالی به موجب این ابلاغ به عنوان سرپرست معاونت توسعه منابع انسانی و پشتیبانی جمعیت هلال احمر منصوب می‌گردید.
با توجه به اهمیت این معاونت به عنوان بازوی اصلی کلیه اقدامات پشتیبانی جمعیت هلال احمر به ویژه در عرصه‌های تخصصی از جنابعالی انتظار دارد تمام توان و همت علمی و اجرایی خود را جهت تحول آفرینی بهبود و ارتقا سازمانی علی الخصوص در موارد ذیل به کار گرفته و با همکاری و هم افزایی سایر ارکان جمعیت در این مسیر اقدام نمائید:
۱- بهره گیری از تجارب صاحب نظران و کارشناسان درون و برون سازمانی در جهت تغییر و بهبود مستمر روش‌های سازمانی و حمایت و پشتیبانی از واحدهای تخصصی
۲- بسترسازی در راستای ایجاد تحول در حوزه‌های توسعه نیروی انسانی و پشتیبانی و چابک سازی ستاد
۳- بهره گیری از فن آوری‌های نوین نرم افزاری و سخت افزاری جهت تبدیل جمعیت به یک سازمان هوشمند
۴- برنامه ریزی به منظور ارتقا دانش کارکنان و داوطلبان جمعیت
۵- عمل به تکالیف اداری و استخدامی مندرج در آئین نامه‌ها دستورالعمل‌ها و اسناد بالادستی
۶- سرعت بخشی و بهبود اقدامات پشتیبانی، تأمین نیازهای واحدها و تکمیل و ارتقا فرآیند عقد قراردادهای مربوطه با رعایت کلیه قوانین و مقررات مربوطه
۷- پیگیری در خصوص جذب، بکارگیری، ارتقا و بهره برداری از نیروی انسانی مجرب، کارآمد و انقلابی جهت تصدی کلیه پست‌های سازمانی وفق مقررات جمعیت
۸- تلاش در جهت ارتقا امور رفاهی و بهبود وضعیت معیشتی کلیه کارکنان با همکاری واحدهای مرتبط
۹- یکپارچه سازی و ساماندهی کلیه سامانه‌های کاربردی، جهت بهبود فرآیند تصمیم سازی
۱۰- به روزرسانی کلیه اطلاعات مرتبط با حوزه‌های پشتیبانی و توسعه نیروی انسانی و تشکیل و ترمیم بانک‌های اطلاعاتی هدف اجرای مدل شایستگی مدیران و راه اندازی کانون ارزیابی
۱۱- ارائه گزارشات علمی و تحلیلی مستمر جهت شناسایی نارسایی‌ها و مشکلات موجود دستگاه در حوزه نیروی انسانی و پشتیبانی و روش‌های حذف و رفع آن
۱۲- اجرای نظام تعالی سازمانی مدیریت دانش مدیریت عملکرد و نظام پیشنهادات
۱۳- برگزاری دقیق کلیه مناقصات، مزایده‌ها و معاملات جمعیت با رعایت موارد قانونی و آئین نامه‌های ابلاغی
امید است با استعانت از خداوند متعال در جهت رسیدن به اهداف متعالی جمعیت هلال احمر جمهوری اسلامی ایران گام‌های اساسی برداشته و با فصل الخطاب قراردادن منویات مقام معظم رهبری (مدظله العالی) به ویژه بیانیه گام دوم انقلاب اسلامی و با مدیریت جهادی و عمل انقلابی ضمن تلاش در جهت مدیریت بهینه منابع به ویژه منابع انسانی و حسن استفاده از استعدادها و توانمندی نیروهای متعهد، ارزشی، دلسوز و کارآمد و همچنین استفاده حداکثری از ظرفیت‌های موجود در سایه همدلی، هم افزایی و همراهی مدیران در انجام وظایف پیروز و سربلند باشید.
دکتر پیرحسین کولیوند
رئیس جمعیت هلال احمر
گفتنی است، صبح امروز، در حاشیه جلسه شورای معاونین، جلسه تودیع و معارفه امیر جبلی معاون پیشین توسعه منابع انسانی و پشتیبانی و فلاح معاون جدید توسعه منابع انسانی و پشتیبانی با حضور دکتر پیرحسین کولیوند، رئیس جمعیت هلال احمر برگزار شد.
کد خبر 6014090"
culture,"به‌گزارش خبرگزاری مهر، میرهاشم موسوی در این جلسه ضمن تبریک و تسلیت شهادت مستشاران قهرمان ایرانی در حمله رژیم جعلی و جنایتکار صهیونیستی، اظهار داشت: امیدواریم به زودی آثار خون مطهر این شهدا را ببینیم و شاهد اضمحلال و نابودی رژیم کودک‌کش صهیونیستی باشیم. اخیراً هم دشمنان در استان کرمان، فاجعه تلخی را به دست گروهک معلون داعش انجام دادند و کشور ما شهدایی را تقدیم انقلاب کرد که شهیده خانم فاطمه برهان‌نژاد همکار گرانقدر ما هم در حادثه کرمان به همراه مادرشان به مقام رفیع شهادت رسیدند. همچنین این ایام، ایام مبارک ماه رجب است و امیدواریم تا از فرصت این ماه عزیز برای ورود به ماه شعبان و داخل شدن پاک و مطهر به ماه مبارک رمضان بهره ببریم تا ان‌شاءالله درک درستی از این سه ماه داشته باشیم و در مسیر انسان شدن، همه از فیوضات این سه ماه بهره‌مند شویم.
مدیرعامل سازمان تأمین‌اجتماعی ضمن استقبال از نتایج فعالیت سامانه پایش درمان غیرمستقیم، افزود: برای طراحی و اجرای این پیشخوان مدیریتی زحمات زیادی کشیده شده است. روزانه حدود یک میلیون و ۲۰۰ تا ۳۰۰ هزار خدمت سرپایی به اضافه ۱۳ تا ۱۴ هزار خدمت بستری و همچنین تعداد زیادی خدمات پیرامونی در تأمین‌اجتماعی ارائه می‌شود. مدیریت و نظارت بر این حجم از خدمات در بخش‌های مختلف با نیروی انسانی و مدل‌های مرسوم، به‌طور کامل و دقیق مقدور نیست و باید از رویکردهای نوین و نظارت‌هایی که به مدد دانش روز در دنیا متداول شده است، استفاده کنیم.
وی افزود: دنیای امروز، دنیای فن‌آوری و هوش مصنوعی است و باید در سازمان تأمین‌اجتماعی هم به این سمت حرکت کنیم و خلاءهای احتمالی شناسایی و پوشش داده شوند. هزینه درمانی تأمین‌اجتماعی در هر سال بالغ بر ۱۰۰ هزار میلیارد تومان است و باید ضمن توسعه خدمات، بر کنترل و نظارت دقیق این هزینه‌ها تمرکز داشت. اساساً سامانه نسخه الکترونیک برای این به وجود آمد تا از داده‌های جمع‌آوری شده، بتوانیم نقش مدیریتی خود را اعمال و در جاهایی که سیستم کژکارکردی و مشکل دارد، مشکلات را اصلاح کنیم.
وی تصریح کرد: از همکاران پرتلاش سازمان در حوزه‌های درمان و فن‌آوری اطلاعات تقدیر و تشکر می‌کنم که همواره شاهد دغدغه آنها برای رفع ایرادات و مشکلات نسخه الکترونیک بودم. ارزیابی خدمات الکترونیک در بخش‌های مختلف سازمان تأمین‌اجتماعی نشان می‌دهد وضعیت ما با وجود برخی مشکلات، به نسبت بقیه دستگاه‌ها خیلی خوب است. همکاران عزیز ما در حوزه درمان و فن‌آوری و مدیران استانی و سایر همکاران که درگیر رفع مشکلات خدمات الکترونیک و خدمت‌رسانی بهتر به بیمه‌شدگان هستند تا به حال، از وزیر ارتباطات و فن‌آوری اطلاعات دو تقدیرنامه ملی دریافت کرده‌اند.
مدیرعامل سازمان تأمین‌اجتماعی افزود: اجرای کامل نظام ارجاع می‌تواند از ایجاد بخشی از هزینه‌های غیرضروری جلوگیری کند. همچنین مطالبه تدوین و ابلاغ راهنماهای بالینی یا گایدلاین‌های درمانی برای همه خدمات نیز بسیار مهم است. در عین تلاش برای تحقق راهبرد توسعه کمی و کیفی خدمات و عمق‌بخشی به خدمات درمانی؛ نباید اجازه داد هزینه‌های غیرمنطقی و نابجا به نظام بیمه‌ای تحمیل شود. تحمیل هزینه‌های نابجا مانند درخواست‌های غیرضروری خدمات تشخیصی گران‌قیمت، بیمه‌های درمان را با چالش‌هایی در اجرای مأموریت اصلی که صیانت مؤثر از بیمه‌شدگان در مقابل هزینه‌های سنگین درمان‌های موردنیاز است، مواجه می‌کند. برای تحقق این هدف باید نظام سلامت کشور تدوین و ابلاغ دستورالعمل‌ها یا گایدلاین‌های روش‌های بالینی درمانی و پاراکلنیکی را با جدیت دنبال کند. نظام بیمه‌ای هرچند در تعامل با بیمار باید متعهدانه و سخاوتمندانه رفتار و هر نیازی را که بیمار دارد تأمین کند؛ اما در برابر هزینه‌های غیرضروری هم باید بررسی‌ها و اقدامات لازم را داشت. وزارت بهداشت درنظر دارد «پزشکی خانواده» را در بستر نسخه الکترونیک پیاده کند که تصمیم درستی است چون مسیر را درست تشخیص داده؛ این بستر را به رسمیت شناخته و می‌خواهد طرح‌های بزرگ را در آن اجرایی کند.
موسوی در این جلسه همچنین با اشاره به در پیش بودن دهه مبارک فجر از معاونت‌ها و بخش‌های مختلف سازمان تأمین‌اجتماعی در ستاد و استان‌ها خواست تا با اغتنام فرصت، نسبت به تبیین عملکردها و دستاوردها برای مخاطبان و ذی‌نفعان اقدام کنند. وی افزود: فعالیت‌ها و خدمات درمانی سازمان بسیار مهم هستند و متأسفانه اهمیت آنها تنها زمانی مورد توجه قرار می‌گیرد که مشکل یا اختلالی ایجاد شده باشد. باید خدمات سازمان در این بخش که بعضاً نه در کشور، بلکه حتی در منطقه بی‌نظیر یا کم نظیر هستند، بیان و بازگو شوند؛ خدماتی گران‌قیمت و پُرهزینه، که به شکل رایگان ارائه می‌شود. همکاران خدوم ما در بخش درمان زحمات زیادی می‌کشند ولی این خدمات غالباً بی‌صدا است و دیده نمی‌شود و نیاز به تبیین بیشتر دارد. همه مدیران به‌ویژه در استان‌ها برای این موضوع برنامه‌ریزی کنند تا در دهه مبارک فجر، واقعیت‌های فضای خدمات تأمین‌اجتماعی که برای مردم امیدآفرین است؛ به طور مؤثر تبیین شود.
کد خبر 6001337"
culture,"به گزارش خبرگزاری مهر، زندگی حتماً برای زهره نورایی می‌توانست سخت باشد، او اما قاعده بازی را بلد بود و برای حفظ آرامش خود و دخترانش، به آیات قرآنی پناه برد، تا هم مسیر زندگی‌شان را نشان دهد و هم آرامش روحی به دست بیاورند. زهره حالا ۱۲ جز و هر کدام از دخترانش هم ۷ جز از قرآن را از حفظ هستند.
حالا سرش خیلی شلوغ است؛ او دو دختر دارد، یک دختر جوان ۲۱ ساله و یک دختر نوجوان ۱۶ ساله و هر دوی آن‌ها را باید دست تنها بزرگ کند. این خانواده اما سرمایه ارزشمندی دارند که با آن بر بسیاری از سختی‌ها پیروز شدند.
خودش هم اگرچه تازه در اوایل دهه ۴۰ زندگی‌اش قرار دارد اما صدایش خسته است. با این حال پشت این صدای خسته، دلش قرص و محکم است به جایی که آرامشی وصف نشدنی به او داده. او از زندگی که تعریف می‌کند، ناخودآگاه صدایش رنگ غم می‌گیرد، زمانی که دخترانش کوچک‌تر بودند، زهرا و فاطمه که یکی از آن‌ها در سن نوجوانی و آن دیگری، تازه وارد مدرسه شده بود.
حالا تعریف می‌کند که همان زمان، یکی از تصمیمات سخت زندگی‌اش را گرفت، او فکرهایی در سرش داشت و تصمیم گرفت، پناه ببرد به جایی که می‌دانست ناامیدش نمی‌کند. قرآن را باز کرد و تصمیم گرفت که حفظ قرآن را شرع کند. او درباره این تصمیمش می‌گوید: می‌دانستم که زندگی سختی در پیش دارم، اما باید یک منبع پرانرژی که دلم را آرام می‌کرد، پیدا می‌کردم.
وی می‌گوید که پناه بردن به آیات الهی، کار خودش را هم کرد و اتفاقات خوشایندی برای او و دخترانش افتاد؛ مهم‌ترین این اتفاقات اما آرامش و آسایشی بود که بعد از حفظ قرآن به سراغش آمد.
حالا ۶ سالی از آن روزها می‌گذرد و زهره خود ۱۲ جز از قرآن را حفظ است. فاطمه و زهرا، دخترانش هم هر کدام ۷ جز از قرآن را از حفظ اند. او می‌گوید که بسیاری از روزها، خیلی خسته از محل کارش به خانه می‌آید، آن قدر که حتی دوست ندارد، کاری انجام دهد، اما بعد از انجام کارهای روزانه و رسیدگی به دخترانش، به سراغ حفظ قرآن می‌رود، با وجود خستگی بیش از اندازه، او همیشه توان برای حفظ آیات قرآنی دارد.
کد خبر 5993485"
culture,"به گزارش خبرگزاری مهر، به نقل از پایگاه اطلاع رسانی جمعیت هلال احمر؛ همایش تقدیر از فعالین، خادمین و موکب داران سلامت اربعین حسینی ۱۴۰۲ در بیمارستان امام علی (ع) هلال احمر در نجف با حضور پیر حسین کولیوند، رئیس جمعیت هلال احمر و با حضور مسئولان عالی رتبه عراق برگزار شد.
در این مراسم رئیس جمعیت هلال احمر از اقدامات صورت گرفته برای خدمان رسانی به زائران اربعین ۱۴۰۲ تقدیر و تشکر کرد و بر افزایش و ارتقا همکاری برای ارائه خدمات مطلوب‌تر به زائران اربعین ۱۴۰۳ تاکید کرد و گفت: امسال امنیت زائران اربعین به خوبی تأمین شد. در اربعین حسینی تاکید شد که وقتی همه مسؤولان کشوری و لشکری کنار هم قرار می‌گیرند و خدمات رسانی می‌کنند تأثیر بسزایی در خدمات رسانی با سطح کیفی بالا دارد.
در ادامه محمد کاظم آل صادق سفیر ایران در عراق و رئیس کمیته اربعین ۱۴۰۲ در عراق گفت: در سال جاری مراسم اربعین متمایزی را در مقایسه با سال‌های گذشته شاهد بودیم و برای کسب این موفقیت بخش‌های مختلف دست به دست هم داده و همکاری و هماهنگی بسیار خوبی میان ارگان‌های مختلف صورت گرفت. اربعین ۱۴۰۲ در مقایسه با مراسم سال‌های پیشین بسیار شاخص تر و چشمگیرتر بود و شاهد برگزاری یک مراسم عالی و روان و پر رونق بودیم.
رئیس جمعیت هلال احمر عراق در ادامه این مراسم گفت: هلال احمر ایران در اربعین ۱۴۰۲ همانند سنوات قبل در ارائه خدمات به زائران از تمام امکانات خود استفاده کرد. این خدمات هلال احمر بدون توجه به مرز، زبان و ملت مشغول امدادرسانی به زائران است.
حجت الاسلام و المسلمین معزی نماینده رهبر معظم انقلاب در جمعیت هلال احمر با اشاره به اخلاص زائران حسینی ادامه داد: جمهوری اسلامی وظیفه انسانی برای خود قائل است تا در شرایط خاص تمام امکانات را در اختیار هلال احمر قرار دهد تا به مردمی‌که در این مراسم بدون هیچ چشم داشتی شرکت می‌کنند، خدمات ارائه دهد. خدمات هلال احمر در اربعین حسینی انگیزه‌ای جز اخلاص و عمل خالصانه در راه خدا و برای اعطای دین و خدمت به زائران شرکت کننده در این مسیر ندارد.
در پایان این مراسم رئیس جمعیت هلال احمر با اهدای لوح یادبودی از فعالین، خادمین و موکب داران سلامت اربعین حسینی ۱۴۰۲ تقدیر و تشکر کرد.
کد خبر 5986860"
culture,"به گزارش خبرگزاری مهر، معاون توسعه مدیریت و منابع صندوق بازنشستگی کشوری گفت: نتایج مشمولان دریافت این تسهیلات در نوبت‌های ۵، ۶ و ۷ در درگاه خدمات الکترونیک صندوق بازنشستگی کشوری به نشانی https://eservices.cspf.ir/govsso/sb-urgent-loan قابل مشاهده است.
وی گفت: وام ضروری بازنشستگان کشوری یکی از خدمات رفاهی و تسهیلات مالی صندوق بازنشستگی کشوری است که در راستای بهبود معیشت بازنشستگان، به مبلغ ۳۰ میلیون تومان و با اقساط ۳۶ ماهه، با کارمزد ۴ درصد به صورت اولویت بندی به حساب واجدین شرایط واریز می‌شود.
کد خبر 5998249"
culture,"به گزارش خبرگزاری مهر، رحیم مطهرنژاد در دومین نشست هم اندیشی کارکنان این مرکز با مدیرعامل بنیاد تعاون زندانیان کشور ضمن تسلیت به مناسبت شهادت تعدادی از هموطنان در حادثه تروریستی گلزار شهدای کرمان گفت: اقدامات خوبی در سطح کارگاه‌های دایر در زندان‌های استان تهران انجام شده که امید است با توسعه این مراکز تمام مددجویان داوطلب امکان اشتغال در زندان‌ها داشته باشند.
وی ادامه داد: این اقدامات به ویژه در بخش ساخت و ساز و زیباسازی کارگاه‌ها و فضاهای اشتغال است به عنوان الگو در استان‌های دیگر قابل بهره برداری خواهد بود.
مدیرعامل بنیاد تعاون زندانیان کشور همچنین تصریح کرد: مددجویان شاغل در کارگاه‌ها ضمن اشتغال و حرفه آموزی، حقوق و دستمزد دریافت می‌کنند که ضمن فراگیری یک هنر، معاش خانواده خود را نیز تأمین می‌کنند.
در این نشست که محمدرضا تقی پور، مدیر بنیاد تعاون زندانیان استان تهران نیز حضور داشت، کارکنان در فضایی صمیمی، مشکلات خود را مطرح کردند و از سوی رحیم مطهرنژاد راهکارهای لازم ارائه شد.
در پایان مراسم مدیر عامل بنیاد تعاون زندانیان کشور از محمدرضا تقی پور که طی مدت تصدی مدیریت بنیاد تعاون استان، زمینه تبدیل وضعیت استخدامی تمام افراد واجد شرایط و ارتقای امور رفاهی کارکنان را فراهم نموده، تقدیر کرد.
مطهرنژاد ضمن اهدای هدایایی به تمام کارکنان حاضر در مراسم، با اعطای لوح سپاس ۲۲ نفر را به عنوان کارمندان نمونه بنیاد در زندان‌های استان تهران معرفی کرد.
کد خبر 5988844"
culture,"به گزارش خبرگزاری مهر، مرتضی فیروزآبادی در همایش توانمندسازی و خودکفایی ۲ هزار مددجوی تحت حمایت و تجلیل از کارآفرینان طرح‌های خودکفایی و یاوران اشتغال استان البرز، گفت: امسال خودکفایی ۱۰۰ هزار مددجوی تحت حمایت برنامه‌ریزی شده که تاکنون ۷۵ درصد از این برنامه محقق شده است.
وی با قدردانی از همراهی بانک‌ها در پرداخت تسهیلات اشتغال مددجویان، افزود: اقدام بعدی ما ارتقای کیفی مشاغل است و در این زمینه از مسئولان و بانک‌ها که همراهی لازم را در استان‌ها داشته‌اند، قدردانی می‌شود.
فیروزآبادی اضافه کرد: زنجیره اشتغال را تا فروش محصولات مددجویان مدنظر داریم و با نظر رئیس کمیته امداد و موافقت هیأت امنا، حوزه اشتغال به بنیاد حیات تغییر یافته است.
مدیرعامل بنیاد حیات بیان کرد: توسعه بیمه در مشاغل و خدمات بازاریابی و فروش محصولات مددجویان در کشور از برنامه‌های بنیاد حیات است.
فیروزآبادی گفت: در کشور ۶۵ درصد اشتغال در بنگاه‌های زیر چهار نفر است و باید تمرکز برنامه‌ریزی بر مشاغل اولویت‌دار داشت.
وی تاکید کرد: ایجاد اشتغال پایدار با هدف رسیدن خانواده‌ها به درآمد مستقل و تمرکز بر توانمندسازی نیازمندان، اولویت کاری کمیته امداد است.
کد خبر 5995347"
culture,"به گزارش خبرنگار مهر پیر حسین کولیوند صبح امروز در «کنفرانس بین‌المللی بشردوستانه حمایت از فلسطین (غزه)؛ با اشاره به اتفاقات وحشتناک در غزه گفت: فعالیت‌های نهادهای بین المللی به دلیل اختلال که رژیم غاصب انجام می‌دهد، کند شده است. اگر نتوانیم برای کمک رسانی کاری انجام دهیم تاریخ ما را قضاوت خواهد کرد.
وی با تشکر از کشور آفریقای جنوبی برای شکایت از رژیم غاصب به دادگاه لاهه گفت: توقف تجاوز و امدادرسانی مرزها و رسیدن کمک‌های بشر دوستانه از جمله درخواست‌های ما است. برای کمک رسانی نیازمند وجود امنیت هستیم.
کولیوند گفت: امروز باید از وظیفه اصلی هلال احمر و صلیب سرخ حمایت شود و اگر اقدامی جدی نشود، موجب خسارات و زیان خواهد بود.
وی افزود: چگونگی امداد رسانی، نحوه کمک‌های بشر دوستانه، استفاده از دیپلماسی بشر دوستانه برای توقف همیشگی جنگ و ایجاد صندوق مشترک مالی و اعلام جرم علیه جنایات رژیم غاصب از جمله محورهای است که امروز می‌توان در این کنفرانس برای آن با حضور مهمانان به راه حل های منطقی رسید.
کمک‌ها به غزه باید افزایش یابد
همچنین مانوئل بسلر، نایب رئیس فدراسیون بین‌المللی جمعیت‌های صلیب سرخ و هلال‌احمر در کنفرانس بین المللی بشردوستانه برای حمایت از فلسطین (غزه) ضمن تشریح جنایت‌های رژیم صهیونیستی، بر ضرورت تلاش‌های جدی برای آتش‌بس در غزه تاکید کرد.
وی اظهار کرد: کمک‌ها به غزه باید افزایش یابد و فدراسیون بین‌المللی جمعیت‌های صلیب سرخ و هلال‌احمر به‌عنوان بازیگر جهانی بر سه موضوع تمرکز دارد؛ کمک‌رسانی به غیرنظامیان و حفظ جان و امنیت آن‌ها براساس قوانین بین‌الملل مورد تاکید این نهاد است؛ زنان، کودکان و سالمندان در جست‌وجوی مکان‌های امن هستند و بازیگران خط مقدم کمک به غزه باید به وظیفه خود در این باره عمل کنند.
بسلر با اشاره به اهمیت و تأثیرگذاری چنین کنفرانس‌هایی، خواستار توجه بیشتر به ضرورت کمک‌رسانی به غزه شد.
نایب رئیس فدراسیون بین‌المللی صلیب سرخ تاکید کرد که کشورها و سازمان‌های کمک‌رسان و امدادی باید برای کمک به غزه هماهنگ و منسجم شوند، زیرا شرایط غزه نیازمند رویکردی فراگیر است.
بسلر در بخشی دیگر با اشاره به اهمیت کریدورهای بشردوستانه در غزه، گفت: نهادهای امدادرسان در غزه در شرایط دشوار و مخاطره‌آمیزی قرار دارند؛ غزه نیازمند کمک‌ها و امدادهای بیشتر و گسترده‌تر است؛ نبود سوخت و آمبولانس بر دشواری کمک‌رسانی در غزه می‌افزاید.
وی در پایان با تاکید بر اهمیت دادن پاسخ فوری به شرایط غزه، گفت: این موضوع فقط یک موضوع سیاسی نیست اما راه‌حل‌های سیاسی می‌توانند برای آن چاره‌ساز باشند.
گفتنی است؛ نمایندگانی از کشورهای ترکیه، قطر، لیبی، افغانستان، آفریقای جنوبی، تاجیکستان، کمیته اسلامی هلال بین‌الملل، دفتر کمیته و فدراسیون صلیب سرخ در تهران، نایب رئیس فدراسیون صلیب سرخ به صورت حضوری و نماینده هلال احمر عراق، فلسطین، روسیه، تایلند و چین به صورت آنلاین در این مراسم حضور داشتند.
کد خبر 6000124"
culture,"به گزارش خبرگزاری مهر، حسین ظفری سخنگوی و معاون هماهنگی پیشگیری و کاهش خطرپذیری سازمان مدیریت بحران کشور عنوان کرد: در اجرای منویات مقام معظم رهبری و سیاست‌های دولت مردمی مبنی بر لزوم افزایش ارتباطات مردمی و حضور در بطن جامعه، رئیس سازمان مدیریت بحران کشور به همراه معاونین این سازمان با حضور در ساختمان وزارت کشور، با تعدادی از خسارت دیدگان ناشی از مخاطرات طبیعی و سوانح انسان ساخت دیدار و به مشکلات آنان رسیدگی کردند.
وی بیان کرد: رئیس سازمان مدیریت بحران کشور و معاونان وی، علاوه بر حضور مستمر در مناطق آسیب‌دیده، دیدارهای برنامه‌ریزی شده‌ای متناسب با درخواست مراجعه کنندگان دارند که ضمن دیدار چهره به چهره با مراجعان به مسائل و مشکلات آنان رسیدگی و دستورات لازم را صادر می‌کنند.
این عضو شورای عالی مدیریت بحران افزود: در این دیدار که به همت دفتر نظارت و مدیریت عملکرد حوزه مدیریت بحران کشور برگزار گردید به درخواست ۱۶ نفر از مراجعین حضوری و دو نفر به صورت بر خط رسیدگی و دستورات لازم صادر شد.
کد خبر 6010594"
culture,"به گزارش خبرگزاری مهر، حجت الاسلام و المسلمین معزی، نماینده رهبر معظم انقلاب به گستردگی فعالیت‌های جمعیت هلال‌احمر در استان تهران اشاره کرد و افزود: یکی از مهمترین دلایل این مسئله، آمار شهروندان پایتخت است، به گونه‌ای که تقریباً یک پنجم جمعیت ایران در استان تهران ساکن هستند.
وی در ادامه به تبیین اهمیت فعالیت‌های فرهنگی در جمعیت هلال احمر پرداخت.
حجت الاسلام‌والمسلمین معزی با تاکید بر لزوم توجه به مسائل فرهنگی در جمعیت هلال احمر تصریح کرد: با نگاهی به اساسنامه و اهداف آن، مشخص می‌شود که نزدیک به ۷۰ درصد از فعالیت‌های جمعیت هلال‌احمر از مصادیق فرهنگی است.
وی بر این اساس یکی از مهم‌ترین فعالیت‌های حوزه نمایندگی ولی فقیه در جمعیت هلال احمر را نیز ارتقا و رشد فرهنگ دینی برشمرد و افزود: با توجه به همین مهم در استان‌های کشور نزدیک به ۳۰۰ روحانی در شعبی که بیش از ۵ کارمند دارند برای ارتقای برنامه‌های دینی و فرهنگی و اقامه نماز در هلال احمر با عنوان رابطین فرهنگی فعالیت می‌کنند.
حجت الاسلام‌والمسلمین معزی در ادامه ائمه جماعات در جمعیت هلال‌احمر را رابطین فرهنگی نامید و تصریح کرد: خدمت به دیگران، فعالیت اصلی جمعیت هلال احمر نیز یک اقدام فرهنگی است.
نماینده رهبر معظم انقلاب با بیان آیات و روایات به اهمیت خدمت به دیگری در دین مبین اسلام اشاره کرد و به تبیین و تشریح مفاهیم نوع‌دوستانه در دین مبین اسلام پرداخت.
وی فرهنگ را شامل مجموعه‌ای از دانش‌ها، باورها، هنرها، قوانین، آداب و رسوم اجتماعی و خلق‌وخوی برشمرد و تصریح کرد: یکی از وظایف رابطین فرهنگی ترویج فرهنگ خدمت‌رسانی در جامعه است.
نماینده رهبر معظم انقلاب به گردهمایی سالانه مسئولان دفاتر حوزه نمایندگی ولی‌فقیه در جمعیت هلال‌احمر نیز اشاره کرد و افزود: گردهمایی امسال در شیراز با محوریت امیدآفرینی و مسئولیت پذیری برگزار شد.
وی امیدآفرینی و مسئولیت‌پذیری را دو مصداق مهم فرهنگی در جامعه کنونی دانست و افزود: یکی از مهمترین آسیب‌های اجتماعی ناامید ساختن مردم، به ویژه جوانان نسبت به آینده است. وی در همین زمینه اضافه کرد: البته باید به جوانان امروز این امید را داد که می‌توانند با تلاش، پشتکار و برنامه‌ریزی سودبخش و هدفمند زندگی شایسته‌ای داشته باشند.
نماینده رهبر معظم انقلاب بر لزوم بهره‌گیری از بیانیه گام دوم در فعالیت‌های جمعیت هلال احمر تاکید کرد. وی تربیت جوان مؤمن، مسئولیت پذیر، پرانگیزه و پرتلاش را از جمله محورهای گام دوم دانست که جمعیت هلال احمر باید منطبق با اهداف و اصول خود در راستای آن گام بردارد.
حجت الاسلام‌والمسلمین معزی در ادامه بر اهمیت کار در حوزه جوانان و لزوم توجه هرچه بیشتر به امور جوانان نیز تاکید کرد.
نماینده رهبر معظم انقلاب خطاب به روحانیون حاضر در این نشست نیز گفت: فعالیت فرهنگی و تبلیغی وظیفه یک روحانی است.
حجت الاسلام والمسلمین معزی به برخورد نیکو با مردم تاکید کرد و بیان داشت: در مراوده با تمامی‌کارکنان و نیروها اخلاق خوش را ترویج دهید و این را بدانید، زمانی تبلیغ شما اثرگذار خواهد بود که مطابق با شرایط روز و خواسته‌های نسل جوان باشد.
نماینده رهبر معظم انقلاب در این بخش از سخنان خود به مرور برخی از خدمات روحانیون در سال‌های اخیر به خصوص در دوران فراگیری کرونا اشاره کرد.
نماینده ولی فقیه در جمعیت هلال احمر بر لزوم ترویج سبک زندگی ایرانی اسلامی در سازمان جوانان تاکید کرد و اظهار داشت: آشنایی با چالش‌های زندگی امروزی، نگاه عمیق به سبک زندگی اسلامی‌که نیاز و ضرورت فرهنگ در جامعه امروز ما است ضروری است که باید در برنامه‌ریزی‌های فرهنگی مدنظر قرار گرفته شود.
وی در ادامه به برخی از آسیب‌های اجتماعی در کشور نیز اشاره کرد و افزود: یکی از معضل‌های امروز جامعه از هم پاشیدگی خانواده، طلاق، اعتیاد و حاشیه‌نشینی است.
حجت الاسلام‌والمسلمین معزی با اشاره به عضویت بیش از یک میلیون جوان در سازمان جوانان این جمعیت خاطرنشان کرد: جوانان سرمایه‌های عظیم این مجموعه هستند که باید از ظرفیت و پتانسیل حاصل از حضورشان در این جمعیت در جهت فعالیت‌های فرهنگی و جریان سازی فرهنگی و اجتماعی استفاده کرد.
نماینده رهبر معظم انقلاب در پایان از مدیر عامل و مسئول دفتر نمایندگی ولی فقیه در استان به منظور برگزاری این نشست قدردانی کرد.
تحقق برنامه‌های فرهنگی با وحدت و همدلی ممکن است
دبیر کل جمعیت هلال احمر نیز در این نشست سخنان خود را با قدردانی از برگزاری این نشست آغاز کرد. وی یکی از راهکارهای تحقق برنامه‌های فرهنگی را وحدت و همدلی دانست و بر لزوم فعالیت‌ها همدلانه در جمعیت هلال احمر تاکید کرد.
یعقوب سلیمانی به تشریح برخی از اولویت‌های فرهنگی در جمعیت هلال احمر همچون
ترویج معنویت و اخلاق، ترویج کتاب‌خوانی و توجه ویژه به موضوعاتی همچون نماز و تقویت بنیان خانواده اشاره کرد.
دبیرکل جمعیت هلال احمر نیز با بیان اینکه جمعیت هلال احمر مهم‌ترین نهاد در رسیدگی به حادثه‌دیدگان است، افزود: در جمعیت هلال احمر به مباحث فرهنگی باید با اهتمام ویژه داشت.
در ادامه این نشست حجت‌الاسلام‌والمسلمین شیخ‌الاسلامی به ارائه گزارشی از فعالیت‌های فرهنگی در جمعیت هلال احمر پرداخت.
وی در این گزارش بر اهمیت پرداخت مفهومی‌به چهار مناسبت «بعثت»، «غدیر»، «عاشورا» و «مهدویت» تأکید کرد. همچنین معاون فرهنگی، امور آموزشی و پژوهشی حوزه نمایندگی ولی فقیه یکی از رویکردهای فرهنگی در جمعیت هلال‌احمر در سال جاری را تقویت روحیه مسئولیت پذیری و امید آفرینی در بین کارکنان و اعضای جمعیت هلال احمر دانست.
حجت‌الاسلام‌والمسلمین شیخ‌الاسلامی در این بخش از سخنان خود از توجه ویژه دبیرکل جمعیت هلال احمر به موضوعات فرهنگی نیز تشکر کرد.
در این نشست حجت‌الاسلام والمسلمین سید طه موسوی، مسئول دفتر نمایندگی ولی فقیه در استان تهران نیز بر اجرای برنامه‌های فرهنگی منطبق با نظام نامه حوزه نمایندگی ولی فقیه تأکید کرد.
وی همچنین با یادآوری همایش اخلاق امدادگری در جمعیت هلال‌احمر، به برخی دستاوردهای این همایش علمی اشاره کرد و افزود: این همایش علمی مهم‌ترین رخداد علمی صدساله در جمعیت هلال احمر بوده است.
شاهین فتحی مدیرعامل جمعیت هلال‌احمر استان تهران نیز در این‌جلسه با تاکید بر اهمیت اهتمام در زمینه ترویج و تقویت مباحث فرهنگی در هلال احمر، به ارائه گزارشی از مهم‌ترین فعالیت‌های این جمعیت پرداخت.
در این جلسه همچنین ائمه جماعات، رابطین فرهنگی و دبیران کانون‌های طلاب استان تهران نیز به بیان مسائل و نقطه نظرات خویش در جهت بهبود فرآیند فعالیت‌های فرهنگی پرداختند.
کد خبر 6008650"
culture,"به گزارش خبرنگار مهر، اسدالله رضا زاده رودسری یک نیکوکار گیلانی ساختمانی را که ۲۷ باب مغازه به ارزش بیش از ۷۰۰ میلیارد تومان داشت را به هلال احمر به با سند شش دانگ اهدا کرد.
طبق گفته‌های مرد نیکوکار مغازه‌ها قرار است به یک مرکز توانبخشی و درمانی تبدیل شود و می‌گوید باعث خوشحالی من است که این ساختمان را هدیه بدهم.
رضازاده رودسری در پاسخ به اینکه چرا ساختمان را به هلال احمر هدیه کرده‌اید پاسخ داد: کارهای جهادی بسیاری از هلال احمر دیده‌ ام که باعث خوشحالی من بوده و همچنین آن‌ها خدمت‌گذاران بسیار خوبی هستند که لیاقت این هدیه را دارند.
پیر حسین کولیوند، رئیس جمعیت هلال احمر در پاسخ به هدیه مرد نیکوکار گفت: حرکت‌های این چنینی باعث سنگین‌تر شدن مسؤولیت ما می‌شود و همچنین دستور داد که سریعاً و به صورت جدی این قضیه پیگیری شبانه روزی شود.
کد خبر 5995782"
culture,"به گزارش خبرگزاری مهر، وحید سلیمی‌، رئیس سازمان داوطلبان جمعیت هلال احمر گفت: معاونت منابع داوطلبی و خدمات اجتماعی سازمان داوطلبان جمعیت هلال احمر با همکاری مددکاران اجتماعی شاغل در سراسر کشور، از طریق تشکیل پرونده دارویی و درمانی، به مددجویان و بیماران نیازمند کمک بلاعوض ارائه می‌کند.
سلیمی‌با اشاره به آغاز سال مالی از اردیبهشت‌ماه تصریح کرد: در نه ماهه نخست سال مالی جاری و تا پایان دی ماه، برای بیش از ۶۵ هزار بیمار نیازمند، پرونده خدمات حمایتی دارو و درمان به ارزش بیش از ۱۱۳ میلیارد و ۳۶۵ میلیون تومان تشکیل شده است.
وی افزود: مددکاران اجتماعی مطابق با آئین نامه خدمات اجتماعی، برای بیماران نیازمند مراجعه کننده تشکیل پرونده داده و بنا بر شرایط اقتصادی و خانوادگی مددجو و شدت نیازمندی وی، مبلغی را به عنوان کمک هزینه و مساعدت بلاعوض تعیین خواهند کرد.
رئیس سازمان داوطلبان جمعیت هلال احمر گفت: پرداخت کمک هزینه در زمینه‌های دارو، بستری طبی و جراحی، خدمات پاراکلینیکی، تأمین وسایل و تجهیزات توانبخشی و… به بیماران نیازمند، تحت پوشش تسهیلات حمایتی آئین نامه خدمات اجتماعی جمعیت هلال‌احمر قرار دارد.
سلیمی در پایان ضمن قدردانی از زحمات همکاران خود در این معاونت و سطح استان‌ها، اظهار امیدواری کرد که با حمایت مسئولین و اختصاص اعتبارات بیشتر به حوزه حمایتی دارو و درمان، بتوانیم در دو ماه پایانی سال جاری به بیماران نیازمند بیشتری خدمت رسانی کنیم.
کد خبر 6002064"
culture,"به گزارش خبرگزاری مهر، حسن چنارانی، رئیس امور هماهنگی و تلفیق بودجه سازمان برنامه و بودجه کشور و سعید زارع‌زاده، معاون بودجه و برنامه‌ریزی کمیته امداد از طرح‌های اشتغال و پروژه‌های مسکن مددجویان در استان خراسان رضوی بازدید کردند.
بازدید از مراحل پیشرفت پروژه‌های مسکن امام رضا (ع) و پنج تن مشهد، از جمله برنامه‌های انجام شده در سفر رئیس امور هماهنگی و تلفیق بودجه سازمان برنامه و بودجه کشور به استان خراسان رضوی بود.
چنارانی همچنین ضمن حضور در شهرستان‌های درگز، قوچان و چناران در جریان پیشرفت طرح‌های عمرانی مددجویی قرار گرفت و از چند طرح اشتغال و خانه مددجویی نیز بازدید کرد.
وی در این بازدی با بیان اینکه یکی از موضوعات محوری و مورد توجه کمیته امداد، توانمندسازی و استقلال مالی مددجویان است، گفت: موضوع توانمندسازی و خودکفایی مددجویان در کانون توجه دولت است و باید تقویت شود.
رئیس امور هماهنگی و تلفیق بودجه سازمان برنامه و بودجه کشور افزود: اشتغال چه فردی و موردی باشد و چه در تعداد بالاتر و کارگاهی باشد، در نظام اقتصادی کشور و همچنین ارتقای عزت نفس خانواده‌های تحت حمایت مؤثر است.
چنارانی خاطرنشان کرد: اشتغال مددجویان باید توسعه پیدا کند و دولت هم تاکید ویژه‌ای دارد روی این موضوع دارد.
وی اظهار کرد: لازم است اشتغال در مجموعه کمیته امداد تسری یابد به طوری که برای هر خانواده مددجو یک طرح اشتغال داشته باشیم.
رئیس امور هماهنگی و تلفیق بودجه سازمان برنامه و بودجه کشور با تقدیر از کمیته امداد برای فعالیت‌های انجام شده به ویژه در حوزه اشتغال و مسکن، گفت: کمیته امداد جز فعال‌ترین دستگاه‌ها است و امیدواریم با کمک‌های دولت و سایر دستگاه‌ها، منابع تکمیل پروژه‌ها تأمین شود.
چنارانی افزود: باید ۵۰ هزار واحد هرچه زودتر تکمیل و در اختیار مددجویان قرار گیرد زیرا هم از نظر تعداد و هم از نظر کیفیت و مکان یابی، پروژه‌های بسیار خوبی است.
کد خبر 5995463"
culture,"به گزارش خبرگزاری مهر، جلسه برخط پیرحسین کولیوند رئیس جمعیت هلال‌احمر ایران با حسام الشرقاوی، مدیر دفتر منطقه‌ای فدراسیون بین المللی جمعیت‌های صلیب سرخ و هلال احمر در بیروت لبنان، با هدف بررسی راهکارهای عملیاتی ارسال کمک‌های بشردوستانه ایران برای مردم مظلوم و ستم دیده فلسطین و همچنین برگزاری نشست بین المللی یک روزه با محوریت همبستگی در تهران برگزار شد.
الشرقاوی در این نشست ضمن تشریح آخرین وضعیت مردم در نوار غزه، درباره نشست بین المللی همبستگی برای غزه در تهران و همچنین چالش‌ها و کارشکنی‌های مقامات و ارتش رژیم صهیونیستی برای جلوگیری از ارسال اقلام بشردوستانه به باریکه غزه، گفت: ارسال کمک‌های بشردوستانه به غزه، مهمترین موضوع حال حاضر است که به دلیل کارشکنی‌های موجود برای همه بسیار خسته کننده شده اما مساله مهم این است که مردم غزه نیازمند این کمک‌ها هستند.
وی افزود: عبور تنها یک کامیون به دلیل اعمال رویه‌های شدید امنیتی توسط نیروهای اسرائیلی ۱۴ روز طول می‌کشد و این شرایط بهتر نخواهد شد.
مدیر دفتر منطقه‌ای فدراسیون در منطقه منا ادامه داد: هفته گذشته بارامی الناظر، رئیس جمعیت هلال احمر مصر برای تسهیل ورود کمک‌های بشردوستانه ایران به غزه صحبت شده ولی این موضوع از حیطه اختیارات هلال‌احمر مصر خارج و در دست وزارت امور خارجه و سرویس‌های امنیتی این کشور است. با این حال مقامات جمعیت هلال احمر مصر قول داده اند که بیش از پیش برای تسهیل ارسال کمک‌ها تلاش کنند.
الشرقاوی در این نشست با اشاره به تداوم رایزنی‌ها با مصر برای ارسال کمک‌های بیشتر به غزه تاکید کرد: از تمام ظرفیت‌های موجود از جمله دفتر لجستیک منطقه‌ای فدراسیون در دوبی برای ارسال اقلام بشردوستانه استفاده می‌کنیم.
وی تاکید کرد: بسیار واضح است که اسرائیل با کند کردن ارسال کمک‌های بشردوستانه فلسطینی‌ها را تحت فشار قرار می‌دهد که این موضوع بسیار خطرناک و مورد انتقاد است. اسرائیل تلاش می‌کند تا شاید بتواند فلسطینی‌ها را با استفاده از کمک‌های بشردوستانه به خارج از غزه براند.
برگزاری نشست بین المللی همبستگی برای غزه در تهران
مدیر دفتر منطقه‌ای فدراسیون بین المللی جمعیت‌های صلیب سرخ و هلال احمر در ادامه با اعلام قدردانی فدراسیون و مقامات جمعیت هلال احمر فلسطین از هلال احمر جمهوری اسلامی ایران برای برگزاری و سازماندهی نشست بین المللی همبستگی برای غزه در تهران، گفت: از تمام جمعیت‌های ملی کشورها برای شرکت حضوری و برخط در این نشست دعوت خواهد شد.
کولیوند رئیس جمعیت هلال‌احمر ایران نیز در این نشست مجدداً از فدراسیون بین المللی جمعیت‌های صلیب سرخ و هلال احمر درخواست کرد تا از تمام توان و ظرفیت خود برای ارسال کمک‌های بشردوستانه استفاده کند.
کولیوند همچنین از آمادگی جمعیت هلال احمر جمهوری اسلامی ایران برای ارسال محموله‌های کمکی به غزه با فرود حداقل یک یا چند هواپیمای فدراسیون در ایران خبر داد و تاکید کرد: حتی می‌توانیم این محموله‌ها را با بسته بندی و با اسم فدراسیون بین المللی جمعیت‌های صلیب سرخ و هلال احمر برای مردم نیازمند غزه ارسال کنیم.
کولیوند تاکید کرد که جمعیت هلال احمر جمهوری اسلامی ایران از نظر دینی، شرعی، اخلاقی و انسانی نسبت به کمک‌های مردمی جمع آوری شده احساس دین می‌کند و درصدد ادا کردن دین و خدمت خود نسبت به مردم است. جمعیت هلال احمر جمهوری اسلامی ایران در تمام حوادث اخیر منطقه و فراتر از آن با تمام توان کمک کرد ولی در مورد غزه موانعی وجود دارد.
لازم به ذکر است که در این نشست آنلاین، مقدمات و هماهنگی‌های لازم جهت برگزاری کنفرانس بین المللی در تهران نیز مورد بررسی قرار گرفت.
کد خبر 5985419"
culture,"به گزارش خبرگزاری مهر، با توجه به قانون «حمایت از خانواده و جوانی جمعیت»، وزارت کشور ملزم به رصد مداوم تغییرات جمعیتی کشور و برنامه‌ریزی های ملی و منطقه‌ای در این خصوص است لذا سازمان ثبت احوال با استفاده از ظرفیت‌های پایگاه اطلاعات جمعیت کشور اقدام به ایجاد مرکز رصد جمعیت کشور کرده است.
در این مرکز که با استفاده از توان شرکت‌های دانش بنیان و معاونت فناوری اطلاعات و دفتر آمار و اطلاعات جمعیتی و مهاجرت سازمان ایجاد گردیده است، به عنوان مرکزی برای بهره‌گیری مراجع گوناگون در کشور و نیز هم اندیشی نخبگانی در خصوص مسائل جمعیتی و برنامه‌ریزی مبتنی بر اطلاعات ثبتی مبنا راه اندازی شده است.
این مرکز تلاش دارد علاوه بر رشد دانش عمومی در این حوزه، به تصمیم گیران و تصمیم سازان ملی نیز با توجه به اطلاعات دقیق از روند تحولات در حال رخ داد جمعیت کشور کمک نماید.
گفتنی است، سازمان ثبت احوال طبق بند ز ماده ۱ قانون ثبت احوال متولی جمع‌آوری و تهیه آمار انسانی سراسر کشور و انتشار آن است.
کد خبر 6000381"
culture,"به گزارش خبرگزاری مهر، شاهرخ رامین رییس مجتمع دارویی درمانی هلال ایران گفت: در نه ماه سال جاری، مرکز همودیالیز این مجتمع ۱۵ هزار و ۶۲ نوبت خدمت دیالیز به بیماران این مرکز در دو بخش آقایان و بانوان ارائه کرده است.
رییس مجتمع دارویی درمانی هلال ایران افزود: این خدمات در دو نوبت کاری صبح و عصر و با ۳۸ تخت فعال انجام پذیرفته که در مجموع در نه ماه گذشته بیش از ۶۰ هزار ساعت خدمات انجام دیالیز توسط کارکنان این مرکز به بیش از ۱۳۳ نفر از بیماران این حوزه درمانی ارائه شده است.
یادآور می‌شود؛ مرکز همودیالیز مجتمع دارویی درمانی هلال ایران در سال ۱۳۸۱ تأسیس و در حال حاضر با حضور ۲۳ نفر از پرسنل مجرب این حوزه مشغول به فعالیت است.
کد خبر 5985217"
culture,"به گزارش خبرگزاری مهر، پیرحسین کولیوند رئیس جمعیت هلال احمر در یکصد و پنجاه و نهمین جلسه شورای عالی جمعیت هلال احمر با حضور حجت الاسلام و المسلمین معزی نماینده ولی فقیه در جمعیت هلال احمر، محسن منصوری معاون اجرایی رئیس جمهور، یعقوب سلیمانی دبیرکل این جمعیت هلال احمر با تاکید بر عملکرد شفاف هلال احمر و مبارزه با فساد در تمامی عرصه‌ها، گفت: امروز اولویت اصلی هلال احمر عملکرد شفاف است و همین امر سبب شده تا سرمایه اجتماعی هلال احمر ارتقا یابد.
وی در بخش دیگری از جلسه تصریح کرد: تجهیز ناوگان امدادی هلال احمر در سال‌های اخیر بی سابقه بوده و این اقدام سبب می‌شود تا امدادرسانی به مردم با حداکثر کیفیت و سرعت انجام شود.
کولیوند خاطرنشان کرد: علاوه بر این اورهال بالگردها نیز با جدیت در دستور کار قرار گرفته و در این حوزه نیز اقدامات لازم صورت خواهد گرفت.
همچنین در این جلسه، حجت الاسلام و المسلمین معزی، با اشاره به عملکرد جمعیت در دو سال اخیر گفت: اقدامات صورت گرفته در دو سال اخیر نشان می‌دهد که روند مثبتی در هلال احمر شکل گرفته که ثمرات خوبی داشته است.
وی افزود: ساماندهی موقوفات هلال احمر نیز در این مدت بسیار خوب بوده که نیاز است در ادامه نیز این روند ادامه پیدا کرده و به نیت واقفین عمل شود. مسأله‌ای که خوشبختانه تا به امروز نیز وضعیت خوبی داشته است.
منصوری نیز در این جلسه با اشاره به اهمیت هم افزایی در مجموعه‌ها گفت: در تکمیل پروژه‌های نیمه تمام و مولدسازی اقدامات خوبی صورت گرفته و نیاز است تا این روند ادامه پیدا کند.
وی افزود: جمعیت هلال احمر در ماه‌های اخیر عملکرد خوبی داشته و توانسته دست آورده‌ای خوب داشته باشد. امری که سبب می‌شود تا مردم نیز این جمعیت را از خود بدانند.
کد خبر 5995795"
culture,"به گزارش خبرگزاری مهر، اطلاعیه سازمان حج و زیارت در خصوص پیش ثبت‌نام از متقاضیان اعزام به حج تمتع سال ۱۴۰۳ منتشر شد که جزئیات آن به شرح ذیل است:
به لطف خداوند متعال، توسل به پیامبر اکرم (ص) و ائمه معصومین (ع)، بر اساس برنامه‌ریزی های انجام شده توسط سازمان حج و زیارت، مقرر است پیش ثبت‌نام (ثبت نام مقدماتی) از متقاضیان اعزام به حج تمتع سال ۱۴۰۳ از روز جمعه ۱۴۰۲/۱۰/۱۵ و با توجه به موارد ذیل آغاز شود.
توجه: در صورت عدم مراجعه هر یک از اولویت‌های اعلام شده در زمان مقرر، برای تکمیل ظرفیت‌های خالی موجود، از اولویت‌های بعدی دعوت خواهد شد.
نحوه مراجعه و ثبت‌نام متقاضیان
پیش ثبت‌نام از افراد دارای اولویت تشرف به حج تمتع سال ۱۴۰۳ با مراجعه واجدین شرایط به سامانه: https://reserve.haj.ir و به‌صورت غیرحضوری قابل انجام است؛ همانگونه که در «بند الف» اشاره شده است، متقاضیان باید با مراجعه به سامانه یاد شده، نسبت به تکمیل و به‌روزرسانی اطلاعات خود و اخذ کد رهگیری اقدام کنند.
مبلغ واریزی
در این مرحله کلیه متقاضیان اعزام به حج تمتع سال ۱۴۰۳ باید مبلغ ۱.۴۰۰.۰۰۰.۰۰۰ ریال معادل یکصد و چهل میلیون تومان (با احتساب مبلغ قبض ثبت نام اولیه و سود متعلقه به آن) و از طریق درگاه اینترنتی سازمان حج و زیارت پرداخت کنند. بدیهی است باقیمانده هزینه سفر (که بر مبنای هزینه‌های ارزی و ریالی محاسبه می‌شود) هنگام ثبت نام قطعی افراد در کاروان‌های اعزامی، که متعاقباً اعلام خواهد شد، دریافت می‌شود.
تبصره: افرادی که در کاروان‌های حج سال ۱۳۹۹ نام‌نویسی و وجوه مربوطه را واریز کرده، ولیکن به دلیل لغو سفر حج در آن سال و سال‌های پس از آن موفق به تشرف نشده و تاکنون نیز انصراف نداده‌اند، نیازی به انجام پیش ثبت نام نداشته و همزمان با اعلام ثبت نام قطعی، به صورت مستقیم امکان نام‌نویسی در کاروان‌ها را خواهند داشت.
نکات قابل توجه
پس از اعلام کاروان‌ها، افرادی امکان ثبت نام قطعی در گروه‌های اعزامی به حج سال ۱۴۰۳ را خواهند داشت که اقدام به پیش ثبت‌نام نموده باشند.(به استثنا ثبت نامی های ۱۳۹۹)
انتخاب و ثبت‌نام در کاروان‌هایی امکان پذیر خواهد بود که با اطلاعات کامل و به روزشده فرد متقاضی در سامانه http://reserve.haj.ir از حیث استان، شهرستان محل اعزام و سایر اطلاعات درج شده در سامانه تکمیل اطلاعات، مطابقت داشته باشد.
چنانچه متقاضی پس از اعلام سازمان مبنی بر مراجعه به کاروان‌های اعلامی برای ثبت نام قطعی مراجعه نداشته باشد، منصرف شناخته شده و وجوه واریزی به حساب وی، مسترد می‌شود.
به فضل پروردگار متعال، عملیات اعزام کاروان‌های حج تمتع، از اوایل ماه ذی‌القعده (دهه سوم اردیبهشت ماه ۱۴۰۳) آغاز و با پایان ماه ذی الحجه و اوایل ماه محرم ۱۴۴۶ (نیمه دوم تیرماه ۱۴۰۳) خاتمه خواهد یافت.
متقاضیان اعزام برای سفر حج تمتع سال ۱۴۰۳ باید دارای گذرنامه حداقل با تاریخ اعتبار ۱۴۰۳/۰۹/۲۰ باشند.
کد خبر 5982063"
culture,"به گزارش خبرنگار مهر، نشست خبری کمیته کارگری و کارآفرینی ستاد بزرگداشت دهه مبارک فجر با حضور چکشیان معاون امور فرهنگی و اجتماعی وزارت تعاون، کار و رفاه و رئیس کمیته کارگری و کارآفرینی ستاد بزرگداشت دهه مبارک، صارمی دبیر کمیته ارتباطات و اطلاع رسانی ستاد دهه فجر انقلاب اسلامی با هدف هماهنگی و انسجام بخشی برنامه‌های دهه مبارک فجر در حوزه‌های کارگری و کارآفرینی و جامعه کار و تولید و اتخاذ تصمیمات لازم به منظور حضور و مشارکت حداکثری جامعه کار و تولید در برنامه‌های بزرگداشت دهه مبارک فجر برگزار شد.
محمد چکشیان معاون امور فرهنگی و اجتماعی وزارت تعاون، کار و رفاه در این نشست اظهار داشت: ۱۲۲ هزار کارگر نخبه و مبتکر طی دو سال گذشته شناسایی شده‌اند و از ۳۰ نفر برتر با حضور رئیس جمهور تقدیر خواهد شد.
وی افزود: به کارگران پیامک داده شده اگر کار ابتکاری داشته‌اند در سامانه مربوطه ثبت کنند.
چکشیان اعلام کرد: طی دو سال گذشته ۹۴۸ خانه بهداشت کارگری راه اندازی که رشد ۲۲ درصدی داشته است. همچنین لیگ ورزشی کارگری هم بزودی راه اندازی می‌شود. کارگران ۱۴۸ مدال در مسابقات مختلف ورزشی کسب کرده‌اند.
معاون امور فرهنگی و اجتماعی وزارت تعاون، کار و رفاه گفت: قرارگاه جوانی جمعیت شکل گرفته و به عنوان مسأله راهبری، ملی، و امنیتی موضوع جمعیت در نظر گرفته شده و کار ویژه در حال انجام است.
معاون فرهنگی و اجتماعی وزارت تعاون، کار و رفاه در ادامه گفت: جامعه هدف ما ۱۵ میلیون نفر از جامعه کار و تولید هستند و اگر با خانواده آنها حساب کنیم بیش از ۵۰ درصد از جمعیت کشور ما را در بر می‌گیرد.
معاون فرهنگی و اجتماعی وزارت تعاون، کار و رفاه با اشاره به برنامه‌های این معاونت در دهه فجر اظهار کرد: با توجه به فرارسیدن دهه فجر ما به دنبال این هستیم که برنامه‌های اعیاد شعبانیه و دهه فجر را در فضاهای کارگری دنبال کنیم و شادی آفرینی را در آنجا برپا کنیم.
وی امید آفرینی را یکی از مسائل مهم کشور دانست و گفت: امید آفرینی مهم است رهبری در بیانیه گام دوم اشاره می‌کنند که چهل سال از انقلاب اسلامی می‌گذرد و وقتی از آینده صحبت می‌کنند تاکید ایشان بر نگاه خوش بینانه به آینده است، امیدافرینی در این بیانیه مهم بوده و این امید آفرینی مساله اصلی ما است..
وی اضافه کرد: کارکنان و کارگران می‌خواهند کار کنند امید آفرینی کنند و باید با همه ابزارها این امید آفرینی را تحسین کرد. ما دستاوردهای انقلاب را نتوانسته ایم آن طور بوده که روایت کنیم به طوری که بسیاری از موضوعات را در کارخانجات توجه نکردیم کما اینکه بسیاری از محصولات خارجی را همین کارگران ما مهندسی معکوس کرده‌اند.
چکشیان همچنین به جنگ روایت‌ها اشاره کرد و گفت: هیچ حادثه و واقعه‌ای نمی‌تواند مستقل از روایت آن بیان شود و اگر بزرگترین اتفاقی هم بیفتد و روایت درستی نداشته باشد نمی‌تواند به درستی به گوش مردم برسد. از این رو خبرنگاران نقش مهمی را در جنگ روایت‌ها دارند.
معاون فرهنگی و اجتماعی وزارت تعاون، کار و رفاه یکی دیگر از اهداف این ستاد را حضور در انتخابات دانست و خاطر نشان کرد: کمک به مشارکت و پرشور شدن انتخابات یکی از اهداف ما است، رهبری در بیانیه گام دوم می‌فرمایند یکی از دستاوردهای انقلاب عنصر اراده و حرکت کلی است و این عنصر در پیروزی و سازندگی و جنگ‌های فرهنگی و اقتصادی بسیار مؤثر است. هر جایی توانستیم مردم را وارد کنیم موفق بوده ایم.
وی اعلام کرد: برخی از برنامه‌هایی که در کمیته عنوان شده عبارت است از برگزاری میز خدمت، برگزاری مسابقات ورزشی مختلف در میان کارگران. همچنین افتتاح پروژه‌های مختلف و برنامه شیفت ایثار را دنبال می‌کنیم.
چکشیان یاد آور شد: یکی‌از مسائل مهم ما این است که باید به سلامت روان توجه کنیم و اگر به این مهم توجه نشود نمی‌توان به سرانه تولید بالا رسید. به این صورت که ما هر جایی در نیروی کار توجه کردیم آن سرمایه گذاری ماندگار بوده است.
وی به برخی برنامه‌های این وزارتخانه اشاره کرد و گفت: ما اولین جشنواره اتقان را داریم که بتوانیم در شعر و … اقداماتی را داشته باشیم. در این دو سال ۴۳۴ خانه فرهنگ کار را افتتاح کرده ایم. همچنین خانه فرهنگ کار پایش مجدد شدند تا دچار انحراف کاری و مأموریت نشوند.
کد خبر 6008747"
culture,"به گزارش خبرگزاری مهر، صندوق بازنشستگی کشوری اعلام کرد: به تازگی افراد سودجو از طریق تماس تلفنی با بازنشستگان و وظیفه‌بگیران این صندوق یا ارسال پیامک به آنها بابت ارائه برخی خدمات مثل بیمه مکمل درمان از بازنشستگان مبالغی درخواست می‌کنند.
برای برقراری و استفاده از طرح‌های مختلف بیمه‌ای و غیر بیمه‌ای هیچ گونه وجه نقدی از بازنشستگان متقاضی دریافت نمی‌شود و تمامی این نوع خدمات در درگاه خدمات الکترونیک این صندوق به نشانی https://eservices.cspf.ir قابل دسترس است؛ ضمن اینکه هزینه مربوط به طرح‌ها و خدمات بازنشستگی در حقوق ماهانه افراد محاسبه و از حقوق آنها کسر می‌شود.
با عنایت به اینکه صندوق بازنشستگی کشوری بابت هیچیک از خدمات و طرح‌های خود (اعم از بیمه‌ای یا غیر بیمه‌ای) وجهی از طریق تماس تلفنی یا مراجعه حضوری اشخاص مطالبه نمی‌کند، از بازنشستگان درخواست می‌شود برای جلوگیری از هرگونه کلاهبرداری در این رابطه، به چنین تماس‌ها و مراجعاتی توجهی نکرده و هیچ مبلغی به صورت نقدی یا در وجه کارت اشخاص یا شرکت‌ها و مؤسسات مختلف پرداخت نکنند.
صندوق بازنشستگی کشوری پیش از این نیز در اطلاعیه‌هایی اعلام کرده بود که هرگونه اطلاع رسانی جدید از طرح‌ها و خدمات این صندوق صرفاً از طریق سایت صندوق بازنشستگی کشوری به نشانی cspf.ir انجام می‌شود.
در بخش دیگری از این اطلاعیه آمده است: با توجه به اینکه ثبت نام و استفاده از طرح‌های صندوق بازنشستگی کشوری صرفاً از طریق مراجعه به درگاه خدمات الکترونیک صندوق بازنشستگی و به صورت غیرحضوری امکان پذیر است، توصیه اکید می‌شود که بازنشستگان و وظیفه بگیران کشوری مشخصات بانکی خود را به هیچ عنوان در اختیار افراد غیر قرار ندهند.
کد خبر 6007892"
culture,"به گزارش خبرنگار مهر، بزرگترین مجموعه امدادی و داوطلبانه کشور، با همراهی و مشارکت ۲ میلیون و ۸۰۰ هزار داوطلب، در حوزه‌های امدادرسانی، دارو و درمان، حمایت از نیازمندان و ارائه آموزش‌های امدادی در جامعه برای آماده کردن مردم در برابر حوادث و سوانح، فعالیت می‌کند. اما هلال‌احمر ایران بر چه اساس و با کدام عملکرد به عنوان یکی از ۵ جمعیت برتر دنیا شناخته می‌شود؟
در این ویدئو، تنها به عملکرد ۲ سال اخیر هلال‌احمر ایران اشاره شده است، عملکردی که در ادامه روند خدمت به مردم از جمله واردات داروهای نایاب و داروی بیماری‌های خاص برای نجات جان مردم، علاوه بر حضور به موقع در حوادث و بحران‌ها بوده است.
0 seconds of 13 minutes, 27 seconds
کد خبر 5994971"
culture,"به گزارش خبرگزاری مهر، فتانه عابدی در توضیح عملکرد بیمارستان نور افشار گفت: بر اساس آمارهای موجود، از ابتدای سال جاری تا کنون بیش از ۵ هزار عمل جراحی در زمینه‌های مختلف ارتوپدی، مغز و اعصاب و ستون فقرات، اورولوژی، عمومی و ترمیمی‌به همت پزشکان متخصص و مجرب بیمارستان انجام شده است.
وی با اشاره به امکانات بخش اتاق عمل بیمارستان افزود: این بخش در حال حاضر دارای ۴ اتاق عمل مجزا، ۶ تخت ریکاوری و مراقبت‌های بعد از عمل است. همچنین این بخش مجهز به دستگاه‌های بیهوشی، مانیتورینگ، ساکشن، دستگاه‌های لاپاراسکوپی و … است.
عابدی ادامه داد: در سال جاری و با تلاش همکاران تجهیزاتی از جمله؛ دستگاه کرانیاتوم، دریل و اره ارتوپدی، شیت و ماندرن، کریستون پانچ و کپنوگراف با اعتباری بالغ بر ۲۳ میلیارد ریال به منظور سهولت در انجام اعمال جراحی و افزایش کیفیت خدمات ارائه شده خریداری شده است.
رئیس بیمارستان نور افشار در پایان با تاکید بر سایر امکانات بیمارستان، اضافه کرد: این بیمارستان با بهره مندی از ۵ بخش بستری، ۲ بخش مراقبت‌های ویژه، ۲ بخش بیماران بین‌الملل، اورژانس و بخش‌های پاراکلینیکی شامل آزمایشگاه، داروخانه، درمانگاه، تصویربرداری و سی تی اسکن، فیزیوتراپی و پزشکی ورزشی، آب درمانی، کاردرمانی و گفتار درمانی، توانسته است شرایط مناسبی را برای مراجعین و بیماران پیش از عمل جراحی و پس از آن فراهم کند.
گفتنی است برخی از مهم‌ترین اعمال جراحی که در حال حاضر در این بیمارستان انجام می‌شود، شامل اعمال جراحی زانو، لگن، مچ پا، شانه و دست، ستون فقرات، مغز و اعصاب، جراحی‌های تومورهای استخوانی، اورولوژی، عمومی و لاپاراسکوپی است.
کد خبر 6005907"
culture,"به گزارش خبرگزاری مهر، بر اساس آمارهای مرکز رصد جمعیت کشور سازمان ثبت احوال، در ۹ ماهه سال جاری نسبت متولدین پسر و دختر به ترتیب ۵۱.۸ درصد و ۴۸.۲ درصد بوده است. همچنین نسبت تولد پسران به دختران در ۹ ماهه سال جاری ۱۰۷.۶ بوده که نسبت به مدت مشابه سال قبل ۰.۶ درصد بیشتر بوده است.
نسبت‌جنسی بدو تولد در ۹ ماهه سال ۱۴۰۲ برابر با ۱۰۷.۶ و در مدت مشابه سال قبل برابر با ۱۰۷ بوده است.
کد خبر 6001373"
culture,"به گزارش خبرنگار مهر، کنفرانس بشردوستانه حمایت از غزه با حضور رؤسا و رهبران ارشد جمعیت‌های ملی صلیب سرخ و هلال احمر، امروز یکشنبه؛ یکم بهمن ماه در تهران برگزار شد.
این کنفرانس بین‌المللی با هدف ایجاد راهکارهای جهانی برای امدادرسانی فوری، هماهنگی‌های منسجم با نهضت جهانی صلیب سرخ و هلال‌احمر، بررسی راهکارهای مختلف برای ایجاد آتش بس پایدار و ایجاد صندوق بین‌المللی اضطراری کمک به غزه برگزار می‌شود.
رژیم صهیونیستی در تحقق اهداف خود درمانده شده است
حسین منصوری، معاون اجرایی رئیس جمهور در کنفرانس بین المللی بشردوستانه حمایت از فلسطین ضمن عرض خوش آمدگویی به مهمانان حضور یافته از کشورهای مختلف اظهار داشت: شهادت تعدادی از مستشاران نظامی کشورمان در محور مقاومت و نیروهای مقاومت را تبریک و تسلیت عرض می‌کنم. ۱۰۰ روز از مقاومت جانانه و سرافرازانه مردم غزه در مقابل نسل کشی و حملات وحشیانه رژیم صهیونیستی می‌گذرد.
وی افزود: شاید دنیا انتظار این مقاومت را نداشتند ولی بعد از گذشت ۱۰۰ روز شاهد هستیم روز به روز به لطف خدا بر اقتدار محور مقاومت افزوده می‌شود و نقطه مقابل دچار از هم گسیختگی و آشفتگی است.
منصوری بیان داشت: رژیم صهیونیستی در تحقق اهداف خود درمانده شده است و فرسایشی شدن این جنگ رژیم صهیونیستی را در مرداب جنگ فروبرده است.
وی گفت: امروز محور مقاومت صرفاً لبنان و فلسطین، سوریه و غزه، عراق و ایران نیست بلکه همه کشورها دست به دست هم داده‌اند تا بتوانند برای همیشه جهان را از وجود یک غده سرطانی پاک کنند و اخذ حمایت همه جانبه آمریکا هم نتوانسته برای اسرائیل گره‌گشا باشد.
اجماع نظری و گفتمانی بین کشورهای مسلمان برای حمایت از مردم مظلوم فلسطین
معاون اجرایی رئیس جمهور گفت: دیپلماسی فعال جمهوری اسلامی ایران مثال زدنی است اجماع نظری و گفتمانی بین کشورهای مسلمان برای حمایت از مردم مظلوم فلسطین و غزه شرایط متفاوتی را در سطح منطقه ایجاد کرده است.
منصوری گفت: در عراق فعالیت نیروهای حشد الشعبی بیش از گذشته پررنگ شده و در یمن حماسه آفرینی صورت گرفته است. ایران اسلامی با عزم راسخ از همه جبهه مقاومت حمایت می‌کند و ایران بدون لکنت و ترس و واهمه مقتدرانه از آرمان فلسطین حمایت می‌کند چرا که فلسطین اولویت اول ما است. فعالیت نیروهای جان بر کف نظامی و امنیتی ما مانند سپاه مثال زدنی است و اقدامشان کشور ما را تبدیل به محل امن کرده است و ما هم به دنبال همین امنیت در کشورهای دیگر از جمله فلسطین هستیم.
ذات وحشی رژیم صهیونیستی باید به تصویر کشیده شود
وی گفت: بخش مهمی از جنگی که با آن اکنون روبرو هستیم جنگ رسانه‌ای است. چهره مقتدر مقاومت باید در رسانه تقویت شود. راوی جنگ و این مقاومت علاوه بر تریبون‌ها و حماس، عرصه هنر و هنرمندان هم هست. ذات وحشی رژیم صهیونیستی باید به تصویر کشیده شود. این جنگ باید با یک نگاه تمدنی بیان شود تقابل تاریخی استکبار و استضعاف و حق و باطل است و روایت نباید توأم با احساسات صرف و دلسوزی فردی باشد.
وی بیان داشت: فرهنگ مقاومت را باید به تصویر بکشیم و نبرد حق علیه باطل را نشان دهیم.
هلال احمر می‌تواند بهترین راوی در طوفان الاقصی باشد
معاون رئیس جمهور گفت: هلال احمر ایران در تقویت مساله فلسطین اثر گذار بوده و به تقویت این جبهه کمک خواهد کرد همچنین هلال احمر حامی صلح است.
وی ادامه داد: در غزه نسل کشی اتفاق می‌افتد و شبکه گسترده هلال احمر می‌تواند بهترین راوی در طوفان الاقصی باشد.
معاون اجرایی رئیس جمهور با اشاره به نگاه متفاوت و معنی دار برخی کشورها به موضوع حقوق بشر، گفت: همان آنها که سال گذشته دنیا را علیه ما بسیج کردند امروز در مقابل کشته شدن ۲۵ هزار نفر در غزه سکوت کرده‌اند.
کد خبر 6000099"
culture,"به گزارش خبرگزاری مهر، حجت الاسلام‌والمسلمین بختی مسؤول دفتر نمایندگی ولی فقیه در جمعیت هلال احمر با تأکید بر اهمیت بهره‌گیری از ظرفیت طلاب در جمعیت هلال‌احمر تصریح کرد: پیرو تفاهم نامه جمعیت هلال احمر، حوزه نمایندگی ولی فقیه و مرکز خدمات حوزه علمیه قم جمعیت هلال احمر ارائه آموزش مهارت امدادی به طلاب و خانواده آنان در دستور کار خود قرار داد.
به گفته وی در همین راستا نشست توجیهی با حضور معاون فرهنگی امور آموزشی و پژوهشی حوزه نمایندگی ولی فقیه، رئیس سازمان جوانان جمعیت هلال احمر و مقامات استانی و ستادی جمعیت هلال احمر و همچنین مسئولان مرکز خدمات حوزه به میزبانی استان قم برگزار خواهد شد.
حجت الاسلام‌والمسلمین بختی اجرای این طرح آموزشی را پیرو تأکیدات و دستورات رئیس جمعیت هلال احمر و نماینده رهبر معظم انقلاب در این سازمان مردم‌نهاد دانست و افزود: این طرح آموزشی در مرحله غیر حضوری و حضوری اجرایی خواهد شد.
مسؤول دفتر نمایندگی ولی فقیه در جمعیت هلال احمر افزایش مشارکت طلاب در جمعیت هلال‌احمر از جمله برنامه‌های این دفتر برشمرد و اجرای این طرح آموزشی در راستای همین طرح عنوان کرد.
کد خبر 6005734"
culture,"به گزارش خبرگزاری مهر، سازمان ثبت احوال اعلام کرد: بیشترین نامگذاری دختر در ۹ ماهه اول امسال در کشور به نام مبارک حضرت فاطمه (س) بوده است، به طوری که بیشترین فراوانی نام برای دختران با نام فاطمه ۱۰ هزار و ۷۷۱ مورد به عنوان نام منتخب برای انتخاب نام نوزادان دختر متولد شده در کشور به ثبت رسیده است که این تعداد در کل نامگذاری های متولدین پسر و دختر نیز در صدر بوده است.
بر اساس گزارش مرکز رصد جمعیت کشور سازمان ثبت احوال، ۴ میلیون و ۴۲۴ هزار و ۹۷۵ نوزاد دختر به نام مبارک فاطمه در کشور از ابتدای ثبت شناسنامه‌ها تاکنون نامگذاری شده است که بیشترین تعداد در کل اسامی افراد را شامل می‌شود.
همچنین از ابتدای امسال ۲۹ هزار و ۷۲۸ مورد چندقلوزایی در کشور به ثبت رسیده که ۲۸ هزار و ۱۴۸ دوقلو، ۱۵۰۶ سه قلو، ۶۴ چهار قلو و ۱۰ رویداد پنج قلو بوده است.
در گزارش ثبت احوال تاکید شده است که حدود ۷.۳ درصد ولادت‌های ثبت شده در ۹ ماهه سال ۱۴۰۲ مربوطه به چند قلوزایی بوده است و استان‌های تهران با ۴۳۱۸ رویداد، خراسان رضوی با ۲۶۲۲ رویداد و خوزستان با ۲۳۵۱ رویداد بیشترین تعداد چند قلوزایی را در کشور به خود اختصاص داده اند.
همچنین بر اساس گزارش مرکز رصد جمعیت کشور سازمان ثبت احوال در ۹ ماهه سال ۱۴۰۲ بیشترین تعداد ولادت‌ها با ۲۹۶ هزار و ۸۸۶ نوزاد مربوط به فرزند دوم بود که سهم تعداد ولادت‌ها بر حسب مرتبه تولد، ۴.۳۶ درصد مربوط به فرزند اول، ۹.۳۸ درصد مربوط به فرزند دوم، ۶.۱۷ درصد مربوط به فرزند سوم، ۱.۵ درصد مربوط به فرزند چهارم و ۲ درصد مربوط به فرزند پنجم است.
کد خبر 5988864"
culture,"به گزارش خبرگزاری مهر، سیدمرتضی بختیاری در مراسم گرامیداشت روز مددکار، با اشاره حساسیت و اثرگذاری بالای مددکاری در کمیته امداد، گفت: تصمیم‌گیری و برنامه‌ریزی در کمیته امداد، بر اساس اطلاعاتی است که مددکاران در بررسی‌های میدانی، تهیه می‌کنند.
وی با تاکید بر اهمیت بعد معنوی مددکاری افزود: مولا علی (ع) به عنوان ابوالایتام و بزرگ مددکار جهان بشریت، نگاه ویژه‌ای به رسیدگی به ایتام داشتند.
رئیس کمیته امداد خاطرنشان کرد: مأموریت مددکاران خدمتی است که به جامعه هدف ارائه می‌دهند و این بزرگترین عبادت است.
بختیاری با بیان اینکه کمیته امداد موظف است زمینه انجام هرچه بهتر خدمات مددکاران را فراهم کند، اظهار کرد: مددکاران کمیته امداد خدمت به همه افراد فارغ از دین و مذهب را مورد توجه دارند و تنها به گره‌گشایی از کار مردم می‌اندیشند.
وی مددکاری را شغلی مقدس عنوان کرد و گفت: صداقت و دقت در تهیه اطلاعات، مورد تاکید کمیته امداد است و شاید یکی از دلایل دشواری شغل مددکاری، این است که محور توانمندسازی متکی بر تلاش این عزیزان است.
رئیس کمیته امداد بر ضرورت توجه به فناوری روز در زمینه کار مددجویان تاکید کرد و افزود: سامانه هوشمند امداد با تلاش مددکاران راه‌اندازی شد که پالایش اطلاعات مددجویان را به همراه داشت.
بختیاری با بیان اینکه کمیته امداد ۱۲۰ نوع خدمت به نیازمندان ارائه می‌دهد، تصریح کرد: ارائه عادلانه خدمات و امکانات به مددجویان، منوط به اطلاعات شفافی است که نتیجه صحت‌سنجی و دقت اطلاعات ثبت شده است.
در پایان این مراسم از تعدادی از مددکاران کمیته امداد به نمایندگی از ۴۵۰ مددکار برگزیده در سراسر کشور، تقدیر به عمل آمد.
کد خبر 6006033"
culture,"به گزارش خبرگزاری مهر، سازمان تأمین اجتماعی اعلام کرد: بر اساس توافق این سازمان و صندوق اعتباری هنر، هنرمندان، نویسندگان و روزنامه‌نگاران فاقد پوشش بیمه می‌توانند در قالب بیمه توافقی، با معرفی صندوق بیمه اعتباری هنر تحت پوشش خدمات بیمه‌ای و درمانی این سازمان قرار بگیرند.
قرارداد بیمه‌های توافقی از جمله بیمه توافقی هنرمندان، نویسندگان و روزنامه‌نگاران در اجرای ماده یک قانون تأمین اجتماعی و به‌منظور تعمیم و گسترش انواع بیمه‌های اجتماعی با سازمان‌ها، انجمن‌های صنفی، کانون‌ها و نهادهای مختلف منعقد می‌شود.
بیمه‌های توافقی ماهیت اختیاری دارند و مشمولان می‌توانند با اخذ معرفی‌نامه از نهاد مربوطه و مراجعه به سازمان تأمین اجتماعی و پرداخت حق بیمه از حمایت‌های قانونی مانند بازنشستگی، ازکارافتادگی، بازماندگان، درمان (بدون پرداخت سرانه درمان و فرانشیز)، کمک هزینه ازدواج، کمک هزینه پروتز و اروتز، کمک هزینه مراسم ترحیم و کمک هزینه سفر بیمار و همراه برخوردار شوند.
کد خبر 6000329"
culture,"به گزارش خبرگزاری مهر، یدالله راشدی معاون توسعه مدیریت و منابع صندوق بازنشستگی فولاد گفت: وام مرحله سوم بانک رفاه به مبلغ ۲۰ میلیون تومان برای حدود ۱۲۰۰ بازنشسته صندوق بازنشستگی فولاد که حساب حقوقی ایشان نزد بانک رفاه است واریز شد.
وی افزود: برنامه‌ریزی برای پرداخت مرحله چهارم وام ضروری بانک رفاه به بازنشستگان صندوق آغاز شده و در آینده نزدیک پرداخت خواهد شد.
کد خبر 5993369"
culture,"به گزارش خبرگزاری مهر، صندوق بازنشستگی کشوری در اطلاعیه‌ای اعلام کرد: همه سرویس‌ها و سیستم‌های عملیاتی صندوق بازنشستگی کشوری از جمله درگاه خدمات الکترونیک این صندوق (به جز پرتال اطلاع رسانی CSPF.ir) عصر امروز چهارشنبه ۱۱ بهمن ماه ۱۴۰۲ به مدت چهار ساعت (تا ساعت ۲۱) قطع خواهد شد.
صندوق بازنشستگی علت این اقدام را بهبود و به روز رسانی زیرساخت‌های ارتباطی شبکه این صندوق عنوان کرده است.
کد خبر 6010146"
culture,"به گزارش خبرگزاری مهر، پیر حسین کولیوند رییس جمعیت هلال احمر، در همایش تقدیر از فعالین، خادمین و موکب داران سلامت اربعین حسینی ۱۴۰۲ در بیمارستان امام علی (ع) هلال احمر در نجف و با حضور مسئولان عالی رتبه عراق ضمن ابراز تأسف فراوان از وقوع حادثه تروریستی در کرمان و محکومیت این اقدامات، گفت: هدف از تشکیل این جلسه تقدیر و قدردانی از اقدامات صورت گرفته برای خدمان رسانی به زایران اربعین ۱۴۰۲ است.
وی ادامه داد: در مراسم اربعین ۱۴۰۲ همه ما حول محور آیه "" تعاونو علی البر و التقوی"" به زایران قرار گرفتیم و در کنار هم برای خدمت رسانی به زایران خدمت رسانی کردیم.
کولیوند ادامه داد: همه در جریان برگزاری پیاده روی اربعین ۱۴۰۲ در تلاش بودند خدمات به زایران در بالاترین سطح ارائه شود.
رییس جمعیت هلال احمر ادامه داد: هلال احمر یک جمعیت است که در آن برای افزایش آسایش دیگران تلاش می‌کنیم و در تمام مأموریت‌ها به آسایش خود توجهی نمی‌کنیم تا آسایش دیگران را تأمین کنیم.
وی افزود: در حادثه کور تروریستی کرمان دو داوطلب جوان هلال احمر به شهادت رسیدند. این‌ها نمونه‌ای از داوطلبان جوان ما هستند که در تمام مأموریت‌ها شرکت می‌کنند تا آسایش دیگران را تأمین کنند.
کولیوند گفت: هلال احمر ایران بدون توجه به محدودیت‌های زمین و مرز اقدام به امدادرسانی و خدمات رسانی می‌کند. هلال احمر در تمام دنیا و هر جایی که نیاز به خدمات این جمعیت باشد حضور پیدا می‌کند، زیرا جنس کار جمعیت اقدامات خیرخواهانه و نیکوکارانه است.
رییس جمعیت هلال احمر در پایان بر افزایش و ارتقای همکاری برای ارائه خدمات مطلوب‌تر به زایران اربعین ۱۴۰۳ تاکید کرد و گفت: امسال امنیت زایران اربعین به خوبی تأمین شد. در اربعین حسینی تاکید شد که وقتی همه مسؤولان کشوری و لشکری کنار هم قرار می‌گیرند و خدمات رسانی می‌کنند تأثیر بسزایی در خدمات رسانی با سطح کیفی بالا دارد.
کد خبر 5986442"
culture,"به گزارش خبرگزاری مهر، پیر حسین کولیوند رئیس جمعیت هلال احمر در دیدار با نایب رئیس فدراسیون بین المللی صلیب سرخ و هلال احمر ضمن اشاره به موفقیت آمیز بودن برگزاری کنفرانس بین المللی حمایت بشردوستانه از فلسطین (غره) که روز گذشته با حضور رؤسای جمعیت‌های ملی برگزار شد گفت: کیت فوربس، رئیس فدراسیون بین‌المللی جمعیت‌های صلیب سرخ و هلال احمر و جاگان چاپاگان دبیرکل فدراسیون بین‌المللی جمعیت‌های ملی صلیب سرخ و هلال‌احمر از برگزاری کنفرانس بین المللی به همت هلال احمر ایران برای کمک به مردم غزه تشکر کردند.
کولیوند در ادامه با تاکید بر اینکه در تلاش بودیم تمام مقامات عالی رتبه فدراسیون بین المللی صلیب سرخ و هلال‌احمر در این کنفرانس شرکت کنند افزود: هلال احمر ایران به عنوان عضو نهضت بین المللی صلیب سرخ و هلال‌احمر تمایل دارد که همکاری مستمر و دو جانبه با نهضت داشته باشد. از دو ماه پیش مقرر بود کنفرانسی برای حمایت از غزه را در ایران با کمک کمیته اسلامی هلال بین الملل برگزار کنیم و در این فرصت تمام اقدامات به صورت کامل انجام شد.
رئیس جمعیت هلال احمر در ادامه ضمن ابراز تأسف از ادامه درگیری‌ها در غزه توضیح داد: باید همکاری لازم از سوی فدراسیون برای ارسال محموله‌های بشردوستانه ایران بر اساس اصول بی غرضی و بی طرفی انجام شود. هلال احمر ایران به دنبال کمک به غزه است و باید اقدامات لازم برای ارسال کمک‌های مردم ایران به غزه انجام شود.
کولیوند افزود: مردم مصدوم و جنگ زده غزه نیازمند کمک هستند و باید مسیر ارسال اقلام غذایی و محموله‌های بشردوستانه ایران به این کشور تسهیل شود و صلیب سرخ در این شرایط باید به وظایف خود عمل کند.
رئیس جمعیت هلال احمر تاکید کرد که رابطه جمعیت‌های ملی با یکدیگر باعث بهبود و ارتقا همکاری‌ها بین جمعیت‌های ملی و صلیب سرخ خواهد شد.
وی در ادامه به کمک هلال احمر ایران به زلزله زدگان ترکیه، سوریه، افغانستان و سیل زدگان لیبی اشاره کرد و گفت: هم اکنون هم تلاش داریم که به مردم غزه همانند سایر کشورها کمک کنیم. کشورها به دیوان کیفری بین المللی علیه اقدامات رژیم صهیونیستی در غزه شکایت کنند. اجازه کمک و ارسال اقلام بشردوستانه به غزه داده شود، زیرا صلیب سرخ یک نهاد بین المللی بی طرف است. اقدامات صلیب سرخ بر اساس بی طرفی و غرضی و بدون توجه به مرز و زبان است.
مهمترین پیام کنفرانس بین المللی بشردوستانه برای حمایت از فلسطین
مانوئل بسلر نایب رئیس فدراسیون بین المللی صلیب سرخ و هلال احمر گفت: کنفرانس بین المللی بشردوستانه برای حمایت از غزه بسیار پربار بود و نتایج خوبی در پی خواهد داشت.
وی در ادامه بیان کرد: هماهنگی‌ها و همکاری‌های لازم با فدراسیون بین المللی صلیب سرخ برای تداوم و بالا بردن همکاری‌ها با هلال احمر ایران انجام خواهد شد.
بسلر خاطر نشان کرد: تمایل هلال احمر ایران و استفاده از تمام ظرفیت این جمعیت و در دسترس قرار دادن منابعش برای کمک به غزه مهمترین پیام کنفرانس بین المللی بشردوستانه برای حمایت از غزه بود.
کد خبر 6002067"
culture,"به گزارش خبرنگار مهر، علیرضا عسکری مدیرعامل سازمان تدارکات پزشکی جمعیت هلال احمر در آئین افتتاح پروژه نوسازی و بهسازی داروخانه شبانه روزی هلال احمر اظهار داشت: پروژه نوسازی و بهسازی سه ماه طول کشیده است و بازسازی کامل شده تا خدمات بهتر و گسترده‌تر ارایه شود. ۲۰ سال بود این داروخانه بهسازی نشده بود و حتی به لحاظ تهویه و سیستم گرمایشی و سرمایشی مشکل داشت.
وی با اشاره به اینکه داروی‌های خاص، پیوندی و … در این داروخانه که اکنون شبانه روزی شده، موجود است، گفت: با همه بیمه‌ها هم قرار داریم و حداقل ۳۰ درصد میزان داروها افزایش و تعداد باجه‌ها ۱۵ تا ۲۰ درصد بیشتر شده است.
عسکری با بیان اینکه دوره انتظار بیمار حداقل ۵۰ درصد کاهش یافته است، گفت: سازمان تدارکات دو تا داروخانه دارد داروخانه قرنی و تهران پارس همچنین ۳۷ داروخانه هم معاونت درمان و توانبخشی هلال احمر دارد که تعدادی شبانه روزی است.
مدیرعامل سازمان تدارکات پزشکی جمعیت هلال احمر گفت: ۳۰۰ میلیارد تومان از سازمان‌های بیمه‌گر مطالبه داریم ولی علیرغم این مساله خدمات را ارایه داده‌ایم. نیم همت هم از دانشگاه‌های علوم پزشکی مطالبه داریم و باید توسط دولت فکری عاجل شود.
وی بیان داشت: یک باجه مخصوص جانبازان نیز در این داروخانه برای ارایه خدمات بهتر در نظر گرفته شده است.
کد خبر 5982885"
culture,"به گزارش خبرگزاری مهر، میثم اروز، مدیرکل دفتر مسکن و تسهیلات رفاهی بنیاد شهید و امور ایثارگران گفت: در راستای اجرای بند ""و"" تبصره ۷ قانون برنامه بودجه سال ۱۴۰۲ و آئین‌نامه واگذاری خودروی داخلی به جانبازان ۲۵ الی ۴۹ درصد دارای محدودیت جسمی، حرکتی فرزندان - همسران شهید و آزادگان دارای معلولیت طبق تأیید کمیسیون پزشکی، بنیاد دو شرکت خودروساز ایران خودرو و سایپا از سوی وزارت صمت جهت تأمین خودروی مشمولین فوق تعیین گردیدند. خودروهای اعلامی از سوی ایران خودرو پژو ۲۰۷ اتومات و شاهین اتومات از سوی سایپا معرفی شد.
وی افزود: با توجه به اینکه برخی از ایثارگران مشمول دریافت خودرو از شرکت سایپا در تأمین مابه التفاوت وجه خودرو شاهین با مشکل مواجه بودند به همین منظور درخواست داشتند که خودرو ارزان قیمت‌تر کنار خودرو شاهین قرار بگیرد لذا با رایزنی‌هایی که با شرکت سایپا انجام دادیم موفق شدیم که علاوه بر خودرو شاهین، خودرو کوئیک دنده‌ای جی ایکس ال را هم به سبد خودرو ایثارگران بیافزایم.
مدیرکل دفتر مسکن و تسهیلات رفاهی بنیاد شهید و امور ایثارگران تصریح کرد: نکته حائز اهمیت این است که خودرو شاهین اتومات و خودرو کوئیک جی ایکس ال دنده‌ای است اما ارزان‌تر از خودرو شاهین است.
اروز خاطرنشان کرد: آن گروه از ایثارگران واجد شرایط که تکمیل وجه برای خودرو شاهین انجام ندادند پیامک این خودروی جدید نیز برای آنان ارسال می‌شود هیچ اجباری برای انتخاب خودرو نیست، ایثارگران مشمول این قانون هر کدام از خودروها را که تمایل دارند، می‌توانند انتخاب کنند و این رایزنی به درخواست خود ایثارگران برای انتخاب خودرو ارزان قیمت‌تر انجام شده است.
کد خبر 5988438"
culture,"به گزارش خبرگزاری مهر، در پی وقوع آتش‌سوزی در بیمارستان گاندی در شامگاه پنجم بهمن ماه، فعالیت عادی این بیمارستان تا زمان ایمن‌سازی و ترمیم خرابی‌های ایجادشده، متوقف شده است.
در پی وقوع این حادثه و با توجه به قانون بیمه بیکاری، معاونت بیمه‌ای سازمان تأمین‌اجتماعی اعلام کرد با توجه به وقوع آتش‌سوزی‬ پنجم‬ بهمن‬ در بیمارستان گاندی و احتمال تعطیلی موقت برخی از بخش‌های این بیمارستان و بیکار شدن تعدادی از پرسنل، بیمه‌شدگان مشمول قانون کار بیمارستان مذکور می‌توانند درخواست خود را در سامانه جامع روابط کار وزارت تعاون، کار و رفاه اجتماعی ثبت کرده و از مقرری بیمه بیکاری که توسط سازمان تأمین‌اجتماعی پرداخت می‌شود، بهره‌مند شوند.
معاونت بیمه‌ای سازمان تأمین‌اجتماعی همچنین اعلام کرده است وفق بند (الف) ماده (۶) قانون بیمه بیکاری، مشمولان تبصره «۲» ماده (۲) قانون بیمه بیکاری که به‌علت بروز حوادث غیرمترقبه بیکار می‌شوند، از شرط داشتن حداقل سابقه لازم جهت بهره‌مندی از مقرری بیمه بیکاری (۶ ماه سابقه پرداخت حق بیمه) نیز معاف هستند.
کد خبر 6006775"
culture,"به گزارش خبرگزاری مهر، به نقل از جمعیت هلال احمر؛ مأموریت‌های فرامرزی هلال‌احمر ایران در ۲ سال گذشته ۳ برابر شده و ارائه انواع خدمات درمانی در مراکز سلامت این جمعیت در سطح بین‌الملل و همچنین امدادرسانی مؤثر در حوادث برون مرزی، جایگاه هلال‌احمر ایران را به عنوان یکی از ۵ جمعیت ملی قدرتمند دنیا در میان ۱۹۸ جمعیت ملی، تثبیت کرده است.
دریافت نشان فداکاری ترکیه و نشان عالی فدراسیون بین‌المللی جمعیت‌های صلیب سرخ و هلال‌احمر از نمودهای عملکرد موفق و قدرت هلال‌احمر ایران در سطح بین‌الملل است.
کد خبر 5987452"
culture,"به گزارش خبرگزاری مهر، هاشم کارگر، معاون وزیر کشور و رئیس سازمان ثبت احوال با اشاره به راه اندازی مرکز رصد جمعیت کشور برای نخستین بار در کشور در تشریح مأموریت‌های این مرکز، اظهار کرد: به منظور رصد تحولات جمعیتی کشور سازمان ثبت احوال اقدام به راه اندازی مرکز رصد جمعیت کشور کرده که در این راستا اتاق وضعیت جمعیت کشور با رویکرد ارائه آمار لحظه‌ای از تحولات جمعیتی در ذیل این مرکز ایجاد شده است.
رئیس سازمان ثبت احوال کشور عنوان کرد: این اقدام بر اساس بند ۱۴ سیاست‌های کلی جمعیت ابلاغی مقام معظم رهبری (مدظله العالی) رصد مستمرسیاست‌های جمعیتی در ابعاد کمی و کیفی با ایجاد ساز و کار مناسب و تدوین شاخص‌های بومی توسعه انسانی و انجام پژوهش‌های جمعیتی و توسعه انسانی و تکلیف بند ت ماده ۱ قانون حمایت از خانواده و جوانی جمعیت و همچنین با عنایت به بند ز ماده ۱ قانون ثبت احوال که جمع آوری و تهیه آمار انسانی سراسر کشور و انتشار آن را جز وظایف سازمان ثبت احوال قرار داده است، صورت گرفته است و برای رصد مستمر تحولات جمعیتی میزان موالید و نرخ کلی باروری در کشور است.
وی با تاکید بر اینکه مرکز رصد جمعیت کشور در ساماندهی رصد و نظارت بر مدیریت جمعیت و برای هم افزایی دستگاه‌ها و اثر بخشی فعالیت‌ها در حوزه جمعیت حائز اهمیت است، افزود: در این مرکز سعی می‌شود با بررسی تحولات جمعیتی و تحلیل داده و با استفاده از آخرین روش‌های انتشار اطلاعات جامع اقدام کرده تا سیاست‌گذاران و برنامه ریزان حوزه جمعیتی بتوانند از اطلاعات آن بهره مند شوند.
معاون وزیر کشور با اشاره به نیاز به مرکز رصد جمعیت کشور و اطلاعات ذی قیمت در این خصوص در سازمان ثبت احوال کشور بیان کرد: حضور متخصصان امر نسبت به ارائه راه حل های عملی و علمی در حفظ ساختار جوان جمعیت کشور و برنامه ریزی و چاره اندیشی در این خصوص از اهداف راه اندازی مرکز رصد کشور در این سازمان بوده است.
هاشم کارگر ادامه داد: برای ایجاد مرکز رصد جمعیت کشور سازمان ثبت احوال، از ظرفیت‌های موجود در پایگاه اطلاعات جمعیت کشور استفاده می‌شود.
کد خبر 5987986"
culture,"به گزارش خبرگزاری مهر، وحید سلیمی رئیس سازمان داوطلبان جمعیت هلال احمر اظهار کرد: طرح ملی نذر خدمت با رویکردهای زیست محیطی و آبرسانی، سلامت محور و توانبخشی، آموزش و توانمندسازی همچنین معیشت محور و کارآفرینی از نیمه آبان ماه در سراسر کشور آغاز شده است و همچنان ادامه دارد.
سلیمی تصریح کرد: این طرح که تاکنون در ۲۱ استان، ۳۲ شهرستان و ۶۵ روستا اجرا شده است، تا پایان سال جاری ادامه خواهد داشت.
وی افزود: داوطلبان جمعیت هلال احمر از ابتدای اجرای طرح ملی نذر خدمت تا امروز، در مجموع به ۱۱۱ هزار و ۶۶۰ نفر بهره‌ور خدمات مختلف در حوزه‌های سلامت، معیشت، محیط زیست، کارآفرینی، آموزش و توانمندسازی و نیز آبرسانی ارائه کرده‌اند که ارزش این خدمات داوطلبانه ۲۲۱ میلیارد و ۹۲۵ میلیون ریال برآورد شده است.
رئیس سازمان داوطلبان عمده این خدمات را شامل برگزاری کاروان سلامت، توزیع سبدهای غذایی و معیشتی، توزیع بسته‌های بهداشتی، توزیع لوازم التحریر و لباس و کفش و… بین نیازمندان و اقشار کمتر برخوردار در کنار تهیه لوله و اتصالات، پمپ آب، تانکر، دستگاه تصفیه آب خانگی و صنعتی، کف کشی و ساخت حوضچه در روستاها و نقاط شهری مواجه با تنش‌ها و بحران‌های کم آبی و بی آبی و نیز برگزاری کارگاه‌های آموزشی و توانمندسازی در مناطق جامعه هدف برشمرد.
سلیمی در پایان از تلاش‌ها، خدمات و حمایت‌های مؤثر داوطلبان، خیرین و حامیان جمعیت هلال احمر از طرح ملی نذر خدمت قدردانی کرد.
کد خبر 5989486"
culture,"به گزارش خبرگزاری مهر، مرتضی فیروزآبادی، مدیرعامل بنیاد حیات در حکمی «هدایت صفری» را به عنوان قائم مقام مدیرعامل بنیاد حیات منصوب کرد.
متن حکم مرتضی فیروزآبادی برای انتصاب قائم مقام بنیاد حیات کمیته امداد به شرح زیر است:
برادر ارجمند جناب آقای هدایت صفری
با استناد به بند ۵ ماده ۱۱ اساسنامه بنیاد حیات و نظر به مراتب تعهد، تخصص و تجارب ارزنده جنابعالی، به موجب این حکم به مدت دو سال به عنوان قائم مقام مدیر عامل بنیاد حیات منصوب می‌شوید.
با توجه به نوپا بودن نهال بنیاد حیات و اهمیت استقرار و ریل‌گذاری دقیق در ابتدای تشکیل، انتظار می‌رود ضمن ایجاد هماهنگی مطلوب میان اجزای مختلف بنیاد و سایر بخش‌های ملی و استانی کمیته امداد امام خمینی (ره) و انجام نظارت عمومی بر عملکرد واحدهای ستادی و پیشبرد برنامه‌ها، زمینه را برای تحقق اهداف اساسنامه و رویکردهای تحولی این بنیاد فراهم آورید. در راستای تحقق این هدف توجه ویژه به موضوع چابکی و روانی کار، ارتباط مداوم و تسهیل فعالیت استان‌ها و پیگیری پروژه‌های ویژه مورد تاکید قرار دارد.
انتظار می‌رود با اتکال به خداوند متعال و با عزم و همتی راسخ همراه با روحیه ارزشی، انقلابی و جهادی در انجام مأموریت‌های محوله گام‌های مؤثر برداشته و تحت عنایات حضرت ولی عصر (روحی له الفداء) توفیق خدمتگزاری بیشتر حاصل و موجبات قرب الهی و رضایت مقام معظم رهبری (مدظله العالی) فراهم شود.
کد خبر 5995582"
culture,"به گزارش خبرگزاری مهر، به نقل از پایگاه اطلاع رسانی جمعیت هلال‌احمر؛ پیر حسین کولیوند، رئیس جمعیت هلال احمر در پی وقوع حادثه انفجار در گلزار شهدای کرمان در تماس تلفنی با مدیرعامل جمعیت هلال احمر کرمان ضمن پیگیری آخرین وضعیت سلامت زائران گلزار شهدای کرمان و وضعیت حادثه‌دیدگان در محل انفجار، به مدیرعامل این جمعیت دستور داد تا با حداکثر توان و امکانات انسانی، امدادی و لجستیکی در صحنه امدادرسانی حضور داشته باشد.
کد خبر 5984581"
culture,"به گزارش خبرنگار مهر، اولین گروه زائران عمره مفرده قرار بود بامداد امروزبا بدرقه سید عباس حسینی رئیس سازمان حج و زیارت و برخی از مسؤولان بعثه رهبری عازم سرزمین وحی شوند که به دلیل عدم صدور مجوزهای لازم این سفر به تعویق افتاد.
قرار بود عملیات اعزام زائران ایرانی به حج عمره، از بامداد امروز ۱۳ دی همزمان با سالروز ولادت حضرت زهرا (س) آغاز شده و تا ۲۸ اسفند ماه ادامه یابد.
کد خبر 5983850"
culture,"به گزارش خبرگزاری مهر، حسین خدرویسی معاون حمایت و سلامت خانواده کمیته امداد در نشست آموزشی توجیهی مددکاران استان تهران اظهار کرد: امروز نهاد مقدس کمیته امداد پرچمدار خدمت‌رسانی در بخش‌های مختلف از جمله تأمین مسکن، اشتغال و خدمت حمایتی و معیشتی است.
وی افزود: امدادگران در سراسر کشور با افتخار و بی‌منت در خدمت عزیزترین و شریف‌ترین افراد جامعه هستند.
معاون حمایت و سلامت خانواده کمیته امداد با اشاره به اینکه همه واحدهای امداد در خدمت مددکاران و مددجویان هستند، بیان کرد: ما در کمیته امداد همه در صف و ستاد در خدمت مددجویان هستیم. همه امدادگران کار ارزشمندی در راستای خدمت‌رسانی به نیازمندان انجام می‌دهند.
وی افزود: حوزه تخصصی حمایت و سلامت خانواده، محور اصلی خدمت به مدجویان است، برخی حوزه‌ها تکمیل کننده و برخی پشتیبان حوزه مددجویی هستند.
خدرویسی ادامه داد: هم اکنون یک میلیون و ۷۰۰ هزار سالمند و ۱۰۰ هزار مددجوی دارای بیماری صعب‌العلاج تحت حمایت کمیته امداد هستند و برخی نیز مستعد شغل و توانمندی هستند.
معاون حمایت و سلامت خانواده کمیته امداد بیان کرد: مددکاران پرچمداران خدمت هستند که با چالش‌های مختلفی در حوزه خدمت‌رسانی مواجهند و ما در این راستا تلاش داریم اقدامات لازم را در خصوص رفع مشکلات موجود اجرایی کنیم.
وی گفت: اشتغال یکی از بهترین و ارزشمندترین خدمات کمیته امداد و عامل توانمندسازی است و از دیگر عوامل توانمندسازی، تأمین مسکن و خدمات فرهنگی و حقوقی است.
کد خبر 5996191"
culture,"به گزارش خبرگزاری مهر، میثم اروز، مدیرکل دفتر مسکن و تسهیلات رفاهی بنیاد شهید و امور ایثارگران با اشاره به پیشنهاد بنیاد شهید و امور ایثارگران و پیگیری‌های مکرر جناب آقای دکتر قاضی زاده هاشمی ریاست عالی بنیاد در خصوص اصلاح آئین نامه واردات خودرو جانبازان ۵۰ درصد و بالاتر گفت: در خصوص حذف ماده ۲۰ آئین‌نامه مذکور مبنی بر برداشتن محدودیت انتقال خودرو و همچنین اصلاح ماده ۱۷ آئین نامه مبنی بر اینکه علاوه بر شرکت، شخص جانباز هم قادر به انجام عملیات واردات باشد، این موضوع امروز در هیئت محترم وزیران طرح و به تصویب رسید.
اروز خاطرنشان‌کرد: همچنین طبق گروه‌بندی جدید، جانبازان دو چشم نابینا (بصیر) و یا جانبازانی که دو نقص عضو (نقص عضو ترکیبی) دارند، در گروه جانبازان ویژه (۳۵ هزار یورویی) قرار گرفتند.
مدیرکل دفتر مسکن و تسهیلات رفاهی بنیاد شهید و امور ایثارگران بیان داشت: بنیاد شهید و امور ایثارگران به عنوان خدمتگزار ایثارگران، از حمایت‌های فراوان آیت الله دکتر سید ابراهیم رئیسی، رئیس جمهور محترم، جناب آقای دکتر محمد مخبر، معاون اول محترم رئیس جمهور و همچنین جناب آقای علی‌آبادی، وزیر محترم صمت و سایر اعضای محترم هیئت دولت که نگاه حمایتی ویژه به ایثارگران دارند کمال تشکر و قدرانی را دارد.
کد خبر 6010475"
culture,"به گزارش خبرگزاری مهر، دبیرخانه تاریخ شفاهی هلال‌احمر به عنوان بزرگ ترین نهاد امدادی کشور و عضوی از نهضت بین‌المللی صلیب سرخ و هلال‌احمر که در داخل کشور و در برخی موارد در دیگر مناطق جهان به فعالیت‌های امدادی و بشردوستانه مشغول است، آغاز به کار کرد.
جمعیت هلال‌احمر بر اساس وظایف بین‌المللی خود و همچنین اساسنامه مصوب این نهاد، در مواقع بروز بحران‌هایی نظیر سیل، زلزله و جنگ و غیره در داخل و خارج مرزها به نجات و امدادرسانی به مصدومان و قربانیان این حوادث کمک می‌کند.
این جمعیت دارای معاونت‌ها، شرکت‌ها و سازمان‌های زیرشاخه متعددی است که طیف گسترده‌ای از خدمات پزشکی، بهداشتی، آموزشی و امدادی را در بر می‌گیرد.
هلال‌احمر در ادوار گذشته در اتفاقات بزرگی که در سرنوشت مردم تأثیرگذار بوده حضور و مشارکت داشته؛ از جنگ تحمیلی و زلزله رودبار و بم گرفته تا سیل سراسری سال ۹۸ و بسیاری دیگر از حوادث ملی و بین‌المللی.
در همین راستا، دبیرخانه تاریخ شفاهی جمعیت هلال احمر در این جمعیت فعالیت خود را آغاز کرده است تا با ثبت، ضبط و حفظ و نگهداری اسناد گزارش‌ها و اقدامات و امدادرسانی‌ها، به نقاط عطف و ضعف این نهاد پرداخته و همچنین درس‌ها و تجربیات این اقدامات را در اختیار آیندگان قرار دهد.
دبیرخانه تاریخ شفاهی جمعیت هلال‌احمر با هدف ثبت، ضبط، حفظ و نگهداری اسناد، گزارش‌های اقدامات، دستاوردها، فعالیت‌ها و امدادرسانی‌های جمعیت هلال‌احمر در ادوار مختلف، آغاز به کار کرد.
کد خبر 5983475"
culture,"به گزارش خبرگزاری مهر، کمیته امداد و معاونت عمران و توسعه امور شهری و روستایی وزارت کشور با هدف تسهیل در اشتغال مددجویان، تفاهم‌نامه همکاری امضا کردند.
همکاری و هماهنگی در شناسایی مکان‌های قابل بهره‌برداری برای ایجاد نمایشگاه دائمی و تجهیز و راه‌اندازی نمایشگاه‌ها با هدف ارائه محصولات و خدمات مددجویان از اهداف اصلی این تفاهم‌نامه است.
بر اساس این تفاهم‌نامه، مجریان طرح‌های اشتغال کمیته امداد و راهبران شغلی از نمایشگاه‌های ارائه محصولات و خدمات مددجویی بهره‌مند خواهند شد.
فراهم کردن زمینه واگذاری مکان‌های مناسب و کمک به صدور مجوزهای لازم برای فعالیت نمایشگاه تولیدات و خدمات مددجویان، از جمله تعهدات وزارت کشور در تفاهم‌نامه با کمیته امداد است.
کد خبر 6009023"
culture,"به گزارش خبرگزاری مهر، محمد بیگی رئیس اداره مناطق سه و شمیرانات با ارائه گزارشی از عملکرد جمع آوری زکات در این مناطق، گفت: از ابتدای سال جاری تاکنون شهروندان مناطق سه و شمیرانات بالغ بر ۸ میلیارد و ۲۰۰ میلیون تومان زکات پرداخت کرده‌اند.
وی افزود: این میزان زکات جمع آوری شده ۷۸ درصد نسبت به همین مدت زمان در سال گذشته افزایش داشته است.
بیگی بیان کرد: از این میزان زکات جمع‌آوری شده ۶ میلیارد و ۸۲۷ میلیون تومان به صورت نقد و غیر نقد توسط مراکز نیکوکاری جمع‌آوری شده است.
رئیس اداره کمیته امداد مناطق سه تهران و شمیرانات ادامه داد: زکات جمع‌آوری شده در سرفصل‌های امور درمانی، تحصیلی، معیشتی، تأمین جهیزیه و … برای مددجویان تحت حمایت و سایر نیازمندان واجد شرایط هزینه شده است.
کد خبر 5994956"
culture,"به گزارش خبرگزاری مهر، میرهاشم موسوی، در نشست «مسیر امید هم‌خواهی اوتیسم» که با حضور محمدمهدی ناصحی مدیرعامل سازمان بیمه سلامت ایران، سیدحمید جمال‌الدینی سرپرست معاونت حقوقی و امور مجلس وزارت بهداشت، معصومه هداوندخانی رئیس اداره بیماران خاص وزارت بهداشت، سرهنگ محمدی معاون فاوای پلیس پیشگیری فراجا و سعیده صالح غفاری مدیرعامل انجمن اوتیسم ایران و جمعی از کارشناسان برگزار شد، با اشاره به دستور معاون اول رئیس‌جمهور در زمینه توسعه پوشش بیمه‌ای خدمات درمانی بیماران صعب‌العلاج به ویژه بیماران اوتیسم گفت: در مورد بیماری‌های خاص به شکل الکترونیکی، بستر ورودی را فراهم و همه بیماران را نشان‌دار کرده‌ایم و در دو ماه گذشته این موضوع سرعت و قوت بیشتری پیدا کرده تا بتوانیم از طریق وب‌گاه الکترونیکی تمامی خدمات را به این افراد ارائه کنیم.
موسوی افزود: همچنین بر اساس مصوبه شورای عالی بیمه، در مورد خدمات بیماران صعب‌العلاج ۱۰۰ درصد تعرفه‌های دولتی و ۸۰ درصد تعرفه بخش خصوصی هم از طریق صندوق بیماران صعب‌العلاج پرداخت می‌شود. این اقدام بسیار مهمی است که در دولت مردمی سیزدهم رقم خورد و بخشی از آن در خدمت بیماران اوتیسم قرار گرفته است.
وی مدیرعامل سازمان تأمین‌اجتماعی خدمات درمانی را مهم‌ترین خدمت این سازمان معرفی کرد و گفت: خوشبختانه در جامعه تغییر نگرشی اتفاق افتاده تا بیماران اوتیسم بتوانند زندگی بهتری را تجربه کنند. برای این زندگی بهتر البته همه دستگاه‌های مرتبط، به‌ویژه سازمان‌های بیمه‌گر وظیفه دارند در کنار هم و با همکاری و همراهی، فعالیت کنند تا بتوانند در مواقع نیاز، خدمات حداکثری به نیازمندان ارائه کنند.
مدیرعامل سازمان تأمین‌اجتماعی افزود: معاون اول رئیس‌جمهور به سازمان تأمین‌اجتماعی دستور داده‌اند هر کاری که می‌توانید برای ارائه خدمات به بیماران اوتیسم انجام دهید و خوشبختانه انجمن اوتیسم هم بسیار پیگیر و دغدغه‌مند است و موارد مطرح شده را از سازمان‌های بیمه‌گر در جلسات متعدد پیگیری می‌کند که این نشانه‌ای از دغدغه و هم‌خواهی این عزیزان است که می‌خواهند مشکلات بیماران اوتیسمی را در چارچوب قوانین و با کمک نهادهای بیمه‌ای حل کنند. امیدواریم در همه حوزه‌های درمانی، به‌ویژه بیماران خاص و صعب‌العلاج و علی‌الخصوص بیماران اوتیسم، شرایط خوبی را با همکاری و همراهی حداکثری در بخش‌های مختلف حکمرانی و سازمان‌های مردم‌نهادِ مرتبط رقم بزنیم و به همان نقطه‌ای که مقام معظم رهبری فرمودند برسیم که عزیزان بیمار، به جز رنج بیماری، رنج دیگری را تحمل نکنند.
وی ادامه داد: سال ۱۴۰۰ بحث بیماران اوتیسمی به شکل خاص و جدی در شورای عالی بیمه مطرح شد و برای اولین بار بخشی از خدمات مورد نیاز این عزیزان، در توسعه خدمات بیمه‌ای مورد تصویب قرار گرفت. از همان سال به بعد همه در حال تلاش هستند تا خدماتی که باید ارائه شود تسهیل و عمق‌بخشی شود. اخیراً و در چند ماه گذشته هم بحث خدمات توانبخشی با تعرفه‌هایی که توسعه و عمق خدمت را بیشتر می‌کرد، مورد تائید و تصویب و تأکید همه نهادهای مرتبط قرار گرفت.
موسوی افزود: به‌طور متوسط حدود ۵۰ درصد جامعه تحت پوشش بیمه درمانی تأمین‌اجتماعی هستند و این نسبت در بیماران صعب‌العلاج و بیماران خاص و بیماران اوتیسم هم وجود دارد. ما به شکل الکترونیکی، بستر ورودی را برای آنها فراهم و همه بیماران را نشان‌دار کرده‌ایم و در دو ماه گذشته این موضوع سرعت و قوت بیشتری پیدا کرده تا بتوانیم از طریق وب‌گاه الکترونیکی تمامی خدمات را به این عزیزان ارائه کنیم.
وی ادامه داد: اکنون در تأمین‌اجتماعی بر اساس مصوبه شورای عالی بیمه در مورد خدمات بیماران صعب‌العلاج ۱۰۰ درصد تعرفه‌های دولتی و ۸۰ درصد تعرفه بخش خصوصی هم از طریق صندوق بیماران صعب‌العلاج پرداخت می‌شود. این اقدام بسیار مهمی است که در دولت مردمی سیزدهم رقم خورد و بخشی از آن در خدمت عزیزان اوتیسم قرار گرفته است. اکنون علاوه بر اوتیسم، بخش عظیم و طیف گسترده‌ای از بیماران خاص و صعب‌العلاج به‌صورت نظام‌مند و سیستمی، تحت پوشش صندوق بیماران صعب العلاج قرار دارند که دستاورد خوبی است و بعد از این هم با قوت در خدمت همه عزیزان خواهیم بود.
مدیرعامل سازمان تأمین‌اجتماعی با اشاره به وجود برخی مشکلات در مسیر خدمت‌رسانی به بیماران اوتیسم گفت: بخشی از مراکز ارائه‌دهنده خدمات توانبخشی موردنیاز بیمارن اوتیسم، فاقد کد سیام هستند و یکی از مشکلاتی که سازمان‌های بیمه‌گر دارند این است که به علت نبود کد سیام نمی‌توانند با همه مراکز ارائه‌دهنده خدمات توان‌بخشی قرارداد همکاری منعقد کنند. این مراکز باید استانداردهای لازم را داشته باشند تا بتوانند از وزارت بهداشت کد سیام دریافت کنند. همه باید کمک کنیم تا این مراکز هم بتوانند به مجموعه ارائه‌دهندگان خدمات بپیوندند تا طیف وسیعی از خدمات توانبخشی، گفتاردرمانی، رفتاردرمانی و سایر کمک‌هایی که مورد نیاز و اولویت این بیماران است از این طریق ارائه شود.
موسوی ادامه داد: بستر خدمات الکترونیکی دارویی و توانبخشی به شکل ۱۰۰ درصد در تأمین‌اجتماعی فراهم است. همه کارهایی که توافق کرده‌ایم انجام شده و آماده اتصال کامل الکترونیکی با سامانه‌های بیمه سلامت هستیم. دوستان ما هم در بیمه سلامت در حال فراهم کردن بستر لازم هستند که کار مشترکی است و طی مدت کوتاهی انجام خواهد شد تا بتوانیم تکالیفمان را با کمک هم، در قبال همه بیماران به‌ویژه بیماران اوتیسم که وظیفه سنگینی بر دوش همه ماست، به نحو احسن انجام دهیم.
کد خبر 5993839"
culture,"به گزارش خبرگزاری مهر، علی درویش پور، معاون حقوقی و امور استان‌های جمعیت هلال احمر در ادامه سلسله نشست‌های برخط مدیران جمعیت هلال احمر با امدادگران و نجات گران و داوطلبان به منظور پاسخ گویی به سوالات و رسیدگی به مشکلات به صورت تلفنی به ۸۷۶ تماس تلفنی پاسخ داد.
درویش پور در این تماس‌ها به سوالات مخاطبان در خصوص تجهیزات فردی مورد نیاز امدادگران و نجات‌گران، زمان ارسال این تجهیزات، وضعیت جذب و به کارگیری نجات‌گران خانم و آقا، تبدیل وضعیت نیروهای امدادی پاسخ داد.
کد خبر 6013619"
culture,"به گزارش خبرگزاری مهر، سیدمرتضی بختیاری، رئیس کمیته امداد در سفر به استان کرمان با خانواده‌های تعدادی از شهدای حادثه تروریستی گلزار شهدای کرمان از جمله خانواده شهید «مریم سلطانی‌نژاد» حامی ایتام کمیته امداد دیدار کرد.
وی در این دیدارها ضمن محکوم کردن حادثه دلخراش تروریستی کرمان گفت: امیدواریم آه شهدای مظلوم و بی‌دفاع و خانواده‌های آنها، ریشه ظلم را در دنیا و در رأس آنها آمریکا و اسرائیل که از خبیث‌های روزگار هستند را نابود کند.
بختیاری اظهار کرد: خون شهدا پایمال نخواهد شد زیرا مدافع خون شهدا خود خداست.
وی با ابراز امیدواری برای موفقیت جبهه مقاومت در مقابل تجاوزات اسرائیل جنایتکار، افزود: سردار دل‌ها حاج قاسم سلیمانی، اقدامات بزرگی در جبهه مقاومت انجام داده‌اند.
رئیس کمیته امداد در سفر دو روزه به استان کرمان با حضور در شهرستان‌های زرند، بافت، رابر، کرمان و بخش چترود و راین با خانواده شهدای تروریستی و شهدای امدادگر کمیته امداد در دوران دفاع مقدس دیدار کردند.
بختیاری همچنین در این سفر با حضور در منزل خانواده «شهیده مریم سلطانی‌نژاد» دختر ۹ ساله که از حامیان طرح اکرام ایتام و محسنین کمیته امداد بود، از این خانواده که ۹ نفر از اعضایشان در حادثه تروریستی به شهادت رسیده‌اند، دلجویی کرد.
کد خبر 5995455"
culture,"به گزارش خبرگزاری مهر، از آنجا که مسائل بیمه‌ای یکی از موانع تولید و فضای کسب‌وکار در کشور به شمار می‌آید به نحوی که ۴۰ درصد پرونده‌های دیوان عدالت اداری به این حوزه اختصاص دارد، دبیرخانه سازمان تأمین اجتماعی و صندوق‌های تابعه به‌دنبال انتخاب نمایندگان خود در این هیأت‌ها بر اساس اصل عدالت‌محوری و شایسته‌گزینی است.
دبیرخانه هیأت امنای سازمان تأمین اجتماعی و صندوق‌های تابعه از علاقه‌مندان خواست برای حضور در این هیئت‌ها ثبت‌نام کنند.
با توجه به رویکرد تحولی و عدالت‌محور دولت مردمی سیزدهم، مصوب‌شدن آئین‌نامه و دستورالعمل «گزینش و سازماندهی نمایندگان هیأت امنا در هیئت‌های تشخیص مطالبات سازمان تأمین اجتماعی» و برقراری عدالت؛ نمایندگان دبیرخانه هیأت امنای سازمان تأمین اجتماعی و صندوق‌های تابعه در مراجع رفع اختلاف کارفرمایان با این سازمان در مورد تعیین میزان مطالبات بیمه‌ای، در فرآیندی شفاف و بر اساس اصل شایسته‌گزینی انتخاب می‌شوند.
علاقه‌مندان می‌توانند برای حضور در این هیئت‌ها و دریافت توضیحات بیشتر و ثبت‌نام از تاریخ ۱۴۰۲/۱۱/۱۰ لغایت ۱۴۰۲/۱۱/۲۴ به سایت دبیرخانه هیأت امنا به نشانی https://ripfo.ir مراجعه کنند.
کد خبر 6011405"
culture,"به گزارش خبرگزاری مهر، مجمع عمومی عادی سالانه صندوق بازنشستگی فولاد به ریاست وزیر تعاون، کار و رفاه اجتماعی در دفتر دبیرخانه هیأت امنای سازمان تأمین اجتماعی و صندوق‌های تابعه برگزار شد.
در این جلسه صورت‌های مالی صندوق فولاد منتهی به ۲۹ اسفند ۱۴۰۰ به تصویب رسید.
در این جلسه که معاون رفاه و اقتصادی و دبیر هیأت امنا، ارکان صندوق، هیأت امنا، هیأت مدیره، هیأت نظارت و جمعی از معاونان و مدیران صندوق فولاد حضور داشتند سید حجت کاظمی مدیرعامل صندوق فولاد گزارشی از عملکرد این صندوق ارائه داد و از حمایت‌های وزیر کار تشکر کرد.
کد خبر 5999790"
culture,"به گزارش خبرگزاری مهر، جعفر صباغیان قائم مقام کمیته امداد در جشن خودکفایی ۳۶۰۴ مددجوی تحت حمایت در استان هرمزگان با اشاره به اینکه این مددجویان با اجرای طرح‌های اشتغال‌زایی و دریافت تسهیلات از بانک‌های عامل از سوی این نهاد حمایتی در عرصه اقتصادی خودکفا شده‌اند، گفت: رسیدگی به امور محرومان و نیازمندان جامعه یکی از دغدغه‌های مهم امام خمینی (ره) بود که در این راستا اقدام به تشکیل نهاد حمایتی کمیته امداد در ۱۴ اسفند سال ۵۷ کردند.
صباغیان افزود: مأموریت‌های اساسی کمیته امداد از همان ابتدای انقلاب اسلامی تاکنون، کمک به نیازمندان و محرومان کشور بود که طی این مدت اقدامات شایسته‌ای در قالب ۱۷ برنامه و ۱۲۰ خدمت هدفمند به مددجویان تحت پوشش ارائه شده است.
وی بیان کرد: تاکید رهبر معظم انقلاب نیز ایجاد اشتغال پایدار و درآمد با ثبات و توانمندسازی مددجویان است که این مهم جزو راهبردها و سیاست‌های اصلی کمیته امداد در رویکرد جدید است و در این راستا هم دولت و مجلس و هم خیران به اجرای این موضوعات کمک کرده‌اند.
قائم مقام کمیته امداد اظهار کرد: در سال‌جاری نیز ۳۵ هزار میلیارد ریال تسهیلات برای اشتغال و توانمندی مددجویان کشور پیش‌بینی شده است که بخشی از این تسهیلات جذب شده است و از بانک‌های عامل می‌خواهیم در پرداخت مابقی این تسهیلات نیز برای ایجاد اشتغال پایدار مددجویان ما را یاری کنند.
شایسته ذکر است، همچنین در این مراسم که در قالب جشن بلندای همت برگزار شد، از کارآفرینان و مجریان طرح‌های اشتغال تجلیل به عمل آمد.
کد خبر 5984411"
culture,"به گزارش خبرگزاری مهر، جلسه سوم ستاد مرکزی انتخابات مجامع جمعیت هلال احمر برگزار و راهکارهای برگزاری هر چه بهتر این رویداد مورد بررسی قرار گرفت.
در این جلسه که با حضور دبیرکل هلال احمر، رئیس سازمان داوطلبان، رئیس سازمان جوانان، معاون امور حقوقی و استان‌ها و نماینده حراست برگزار شده بود، جدول زمان بندی برگزاری انتخابات از ابتدا تا به انتها مورد بررسی قرار گرفت.
یعقوب سلیمانی، دبیرکل جمعیت هلال احمر در این جلسه با اشاره به اهمیت برگزاری منظم انتخابات و رعایت عدالت در این عرصه گفت: برگزاری شفاف انتخابات بسیار اهمیت دارد و نیاز است تا در این عرصه نظارت لازم و کافی انجام شود.
وی افزود: برگزاری انتخابات پرشور اولویت اصلی جمعیت هلال احمر است اما نیاز است تا قانون به صورت کامل اجرایی شود. از سوی دیگر باید انتخابات مجامع هلال احمر به گونه‌ای برگزار شود که نمایانگر مردمی‌بودن جمعیت باشد.
دبیرکل هلال احمر تصریح کرد: همراهی و همدلی در برگزاری انتخابات مهم است و از این طریق است که می‌توان این رویداد مهم را به خوبی مدیریت و برگزار کرد.
همچنین در این جلسه علی درویش پور، معاون حقوقی و امور استان‌های جمعیت هلال احمر با اشاره به آغاز روند انتخابات مجامع و شکل‌گیری ستاد، گفت: تنور انتخابات مجامع هلال احمر داغ شده است و ۳۱ استان اعضای ستادهای استانی را معرفی کرده اند.
وی افزود: انتخابات مجامع جمعیت هلال احمر در نیمه تیرماه ۱۴۰۳ برگزار و از چند روز دیگر رویه مقدماتی این انتخابات آغاز می‌شود.
کد خبر 5983481"
culture,"به گزارش خبرگزاری مهر، سازمان نظام روانشناسی و مشاوره اعلام کرد: ثبت‌نام داوطلبان انتخابات شوراهای استانی سازمان نظام روانشناسی و مشاوره کشور از امروز آغاز شد.
بنا بر اعلام این سازمان، مهلت ثبت‌نام به مدت یک هفته تا ۱۵ دی ماه ادامه خواهد داشت.
تمامی متقاضیان ثبت‌نام در انتخابات می‌توانند مراحل نام‌نویسی را به صورت غیرحضوری و اینترنتی از طریق درگاه سازمان به نشانی https://election.pcoiran.ir انجام دهند.
بر اساس این گزارش، انتخابات شورای استان‌ها طبق اعلام معاونت امور استان‌ها، ۲۷ بهمن برگزار خواهد شد.
کد خبر 5982067
علی قدمی"
culture,"به‌گزارش خبرگزاری مهر، مهدی اسلامی معاون درمان سازمان تأمین‌اجتماعی گفت: در اجرای طرح حفاظت مالی از بیمه‌شدگان همچنین ۱۰۰ درصد هزینه لوازم مصرفی پزشکی و آندوپروتزها تا سقف قیمت مندرج در سایت IMED، تحت پوشش تأمین‌اجتماعی قرار گرفته و فرانشیز خدمات سرپایی اعم از دارو و خدمات پاراکلینیکی و خدمات بستری ارائه شده به بیماران هموفیلی، تالاسمی و دیالیزی نیز بر اساس تعرفه دولتی، از سوی سازمان تأمین‌اجتماعی تقبل شده است.
معاون درمان سازمان تأمین‌اجتماعی، همچنین گفت: ارائه رایگان خدمات تزریق داروهای شیمی‌درمانی، رادیوتراپی، برکی‌تراپی، انجام دیالیز، هزینه تزریق خون و انواع فاکتورهای خونی، آزمایش‌های تخصصی تشخیص پیش از تولد بیماری‌های هموفیلی و تالاسمی، داروهای تخصصی مورد مصرف بیماران مبتلا به ام‌اس، هموفیلی، تالاسمی و دیالیزی، انجام عمل پیوند کلیه، داروهای اختصاصی پیوند کلیه و … به صورت رایگان از دیگر اقدامات سازمان تأمین اجتماعی در مسیر صیانت مالی از بیمه شدگان بوده که فقط در سال ۱۴۰۱ این اقدامات بالغ بر ۱,۰۵۸ میلیارد تومان بار مالی داشته است.
وی در مورد بازپرداخت مطالبات مراکز طرف قرارداد سازمان تأمین‌اجتماعی در سال جاری نیز گفت: بازپرداخت مطالبات مؤسسات درمانی طرف قرارداد از اولویت‌های اصلی سازمان تأمین‌اجتماعی است و ما قدردان همراهی و همکاری ارزشمند ارائه‌دهندگان خدمات سلامت که با ما در زمینه تأمین و ارائه خدمات درمانی به بیمه‌شدگان همکاری بسیار ارزشمندی دارند، هستیم.
اسلامی در خصوص آخرین وضعیت بازپرداخت مطالبات مراکز درمانی اضافه کرد: ارسال اسناد بستری از مراکز درمانی به مدیریت‌های درمان استان‌ها عمدتاً با تأخیر دو تا سه ماهه صورت می‌گیرد و رسیدگی به اسناد مطابق ضوابط و آماده‌سازی صورتحساب‌های مالی جهت پرداخت نیاز به یک زمان حداقل دوماهه دارد.
اسلامی افزود: به‌منظور تسریع در زمان رسیدگی و پرداخت مطالبات، سازمان تأمین‌اجتماعی اقدام به الکترونیکی کردن فرایند ارسال اسناد بستری کرده است و امید آن می‌رود که در سال آتی شاهد اجرایی شدن کامل آن در سطح کشور و تسریع در پرداخت مطالبات این مراکز باشیم.
اسلامی با اشاره به این‌که بیش از نیمی از جمعیت کشور از پوشش خدمات درمانی سازمان تأمین‌اجتماعی بهره‌مند هستند، گفت: حدود ۷.۵ درصد از بیمارستان‌های کشور به تعداد ۷۹ بیمارستان به‌همراه ۳۲۰ مرکز درمانی سرپایی و ۵ مرکز جراحی محدود متعلق به سازمان تأمین‌اجتماعی است که خدمات درمانی کیفی را به‌صورت کاملاً رایگان به بیمه‌شدگان تأمین‌اجتماعی ارائه می‌کنند. ه
وی بیان داشت: همچنین، به منظور تکمیل خدمات درمانی موردنیاز بیمه‌شدگان، علاوه بر ارائه خدمت در مراکز درمانی ملکی؛ از بیش از ۵۷ هزار مرکز طرف قرارداد شامل ۱۱۰۶ بیمارستان و مرکز جراحی محدود، ۲۱ هزار و ۷۷۳ مطب پزشکان و دندانپزشکان مستقل، ۱۴ هزار و ۶۳۱ داروخانه، ۱۵ هزار و ۹۹۸ مرکز پاراکلینیکی و ۳۶۱۶ درمانگاه، خدمات درمانی موردنیاز خریداری و به بیماران بیمه‌شده تأمین‌اجتماعی ارائه می‌شود.
وی افزود: تأمین‌اجتماعی متعلق به بیمه‌شدگان است و به‌عنوان امانتدار آنان بایستی کیفیت و میزان دسترسی به خدمات درمانی را افزایش دهیم و پاسخگوی مطالبات و نیازهای درمانی مردم شریف‌مان باشیم تا دغدغه بیمه‌شدگان کاهش یافته و اطمینان خاطر بیشتری برای آنان فراهم کنیم.‬
اسلامی تأکید کرد: از آنجا که حدود یک سوم خدمات سرپایی و یک چهارم خدمات بستری بیمه‌شدگان تأمین‌اجتماعی در مراکز ملکی این سازمان انجام می‌شود، به گواه آمار موجود میزان بهره‌وری مراکز درمانی تأمین‌اجتماعی در حد مطلوبی قرار دارد. به‌طوری‌که بر اساس آمار و اطلاعات موجود در شش ماهه اول سال ۱۴۰۲ در مراکز درمانی ملکی سازمان تأمین‌اجتماعی، بیش از ۶۷ میلیون مراجعه جهت دریافت خدمات سرپایی صورت گرفته است که از این تعداد حدود ۳۱ میلیون مراجعه مربوط به ویزیت پزشکان و بیش از ۳۶ میلیون مراجعه مربوط به خدمات تشخیصی و درمانی بوده است. همچنین تعداد ۴۳۳ هزار و ۴۱۸ بیمار نیز در بخش‌های بستری مراکز درمانی ملکی تأمین‌اجتماعی تحت درمان قرارگرفته‌اند که نسبت به بازه زمانی مشابه در سال ۱۴۰۱ افزایشی حدود ۳.۷ درصدی را نشان می‌دهد. در این مدت تعداد اعمال جراحی انجام شده در بیمارستان‌های ملکی سازمان تأمین‌اجتماعی نیز با افزایش ۹.۱ درصدی نسبت به مدت زمان مشابه در سال ۱۴۰۱ همراه بوده است. مجموع زایمان‌های انجام شده در این بیمارستان‌ها نیز در شش ماهه اول سال ۱۴۰۲، برابر با ۵۳ هزار و ۸۸۱ مورد بوده است.‬
معاون درمان سازمان تأمین‌اجتماعی با اشاره به تصویب ضابطه تبدیل وضعیت پزشکان قراردادی در هیئت‌مدیره و هیئت‌امنای این سازمان و تبدیل وضعیت حدود ۵۷۰ نفر از پزشکان قراردادی افزود: فراهم شدن امکان بکارگیری پزشکان بازنشسته و بازنگری نظام پرداخت پزشکان با هدف افزایش عملکرد بیمارستان‌ها و مراکز درمانی از دیگر اقدامات و طرح‌های پیگیری‌شده در بخش درمان تأمین‌اجتماعی بوده است.
وی افزود: در حال حاضر و با توجه به رویکرد دولت سیزدهم در زمینه حمایت از طرح‌های افزایش موالید، بالغ بر ۹۵ هزار پرونده خدمات درمان ناباروری در سازمان تأمین اجتماعی برای بیمه‌شدگان این سازمان تشکیل شده که هزینه ناشی از ارائه خدمات و داروهای درمان ناباروری در سال ۱۴۰۰ بالغ بر ۱۴۰۶ میلیارد ریال، در سال ۱۴۰۱ حدود ۲,۶۵۰ میلیارد ریال و در ۹ ماهه سال جاری تاکنون بالغ بر ۲,۵۰۸ میلیارد ریال بوده است. همچنین تعداد خدمات ارائه شده به بیماران خاص بر اساس بسته سابق بیماران خاص و بسته خدمات بیماران صعب‌العلاج ابلاغی از سوی شورای عالی بیمه سلامت در ۹ ماهه سال جاری بیش از ۲ میلیون و ۷۰۰ هزار خدمت با هزینه‌ای بالغ بر ۴۴۵ میلیارد تومان بوده است.
اسلامی به شمار بیمارستان‌ها و مراکز درمانی ملکی در حال احداث سازمان تأمین‌اجتماعی در سطح کشور اشاره کرد و گفت: از ابتدای سال ۱۴۰۰ تاکنون ۳۳ مرکز درمانی جدید از جمله ۲ بیمارستان هدایت تهران و شهید املاکی لنگرود افتتاح شده و ۲۲ درمانگاه نیز در حال احداث است. به‌علاوه بیمارستان‌های جایگزین شهید فیاض‌بخش تهران و ۱۷ شهریور آبادان با ۶۶۰ تخت در ۶ ماه آینده به بهره‌برداری خواهد رسید. ساماندهی مراقبت‌های سلامت سالمندان تحت پوشش، تشکیل پرونده الکترونیک دارویی بیماران بدون حضور بیمار در مدیریت درمان، انجام ویزیت و مشاوره بر خط و استقرار نظام خرید راهبردی خدمات نیز از دیگر برنامه‌های در حال پیگیری در بخش درمان سازمان تأمین‌اجتماعی است.
کد خبر 6011294"
culture,"به گزارش خبرگزاری مهر، نامدار عبدالهیان، معاون برنامه‌ریزی و امور مجلس جمعیت هلال‌احمر در ابتدای حضور در استان ایلام همراه با مسؤول دفتر نمایندگی ولی فقیه در جمعیت استان، اعضای شورای معاونین و نماینده اعضای هیأت مدیره استان ضمن ادای احترام با نثار فاتحه و تقدیم شاخه‌های گل به مقام شامخ شهدا در تپه نور الشهدا، با نماینده ولی‌فقیه در استان و امام جمعه ایلام دیدار و گفت‌وگو کرد.
حجت‌الاسلام والمسلمین کریمی تبار نماینده ولی‌فقیه در استان و امام جمعه ایلام در این دیدار با بیان اینکه مسئولیت در نظام مقدس اسلامی امانت الهی است، اظهار کرد: جوانان و نوجوانان استقبال بسیار خوبی برای شرکت در فعالیت‌های خدمات رسانی جمعیت هلال‌احمر به عنوان داوطلب دارند که این امر فرصت مغتنمی برای استفاده از حضور جوانان در این جمعیت است.
وی در ادامه افزود: حضور این جوانان در جمعیت علاوه بر افزایش سطح مهارت‌های امدادی فرصتی برای افزایش سطح معنوی با برنامه‌های دینی است که خوشبختانه نگاه خوبی در این جمعیت در راستای معرفت افزایی جوانان وجود دارد.
امام جمعه ایلام با بیان اینکه جمعیت هلال‌احمر نقش مهمی در تسهیل تردد زوار عتبات عالیات و اربعین حسینی داشته است، بیان کرد: نیازمندی‌های استان ایلام با توجه به شرایطی که دارد، بسیار زیاد است و لازم است که توجه ویژه‌ای به این استان صورت گیرد.
نماینده ولی‌فقیه در استان ایلام با اشاره به نقش تأثیرگذار جوانان داوطلب این جمعیت در مشارکت حداکثری در انتخابات به ویژه انتخاب اصلح، خاطرنشان کرد: حضور جوانان جمعیت هلال‌احمر در سطح نقاط مختلف استان برای مردم آرامش آفرین است.
اضافه شدن یک هزار و ۵۰۰ خودروی امداد به ناوگان امدادی هلال‌احمر در کشور
معاون برنامه‌ریزی و امور مجلس جمعیت هلال‌احمر نیز در این دیدار با بیان اینکه یک هزار و ۵۰۰ خودروی امداد به تجهیزات این جمعیت در کشور افزوده شده است، گفت: در راستای افزایش سطح ارائه خدمات این جمعیت به اقشار مختلف مردم، یک هزار دستگاه آمبولانس امداد نیز خریداری شده است.
وی با بیان اینکه امروز مدیریت سازمان امداد و نجات هوایی جمعیت هلال احمر کشور به یکی از فرزندان ایلام سپرده شده است، افزود: در ایام اربعین حسینی ۱۱۰۰ متر ساختمان امدادی و درمانی هلال‌احمر در کمتر از ۶۵ روز در سال جاری، برای ارائه خدمات به زوار اربعین حسینی افتتاح و بهره‌برداری شد.
معاون برنامه‌ریزی و امور مجلس هلال‌احمر با اشاره به اینکه هلال‌احمر در راستای ارائه خدمات به زوار اربعین حسینی به عنوان بزرگ‌ترین همایش و اجتماع مسلمانان در سطح جهان، در تلاش برای تقویت زیرساخت‌ها در استان ایلام است، تصریح کرد: با توجه به مرز مهران و استقبال زوار برای تردد از این مرز، با تلاش دبیرکل جمعیت و مجموعه همکاران سال گذشته اعتبارات بسیار خوبی از مجلس برای توسعه زیرساخت‌های این جمعیت در استان‌ها جذب شد.
عبدالهیان با اشاره به اینکه امروز یک نگاه راهبردی و برنامه‌ای به فعالیت‌های هلال‌احمر در کشور وجود دارد، گفت: نقش تجهیزات و امکانات در ارائه خدمات به مردم در هلال‌احمر بسیار مهم است، در سال گذشته ۱۵۰۰ خودروی امداد به تجهیزات جمعیت افزوده شد و همچنین یک هزار دستگاه آمبولانس امداد نیز خریداری شده که به شهرهای استان ایلام نیز یک آمبولانس تعلق خواهد گرفت.
وی با اشاره به اینکه ناوگان امداد هوایی این جمعیت باید تقویت شود، بیان کرد: با اعتبارت جدیدی جذب شده، امید می‌رود بتوانیم در استان‌هایی مانند ایلام که در هشت سال دفاع مقدس نقش مهمی داشته و حقی بزرگ بر برگردن جامعه دارند، خدمات ارزنده‌ای در شأن این مردم عزیز ارائه شود.
مدیرعامل سابق جمعیت هلال احمر استان ایلام نیز در این نشست گزارش عملکرد خدمات و فعالیت‌های جمعیت هلال‌احمر استان در طول دوران تصدی را ارائه کرد.
سرپرست جمعیت هلال احمر استان در این دیدار ضمن تقدیر از زحمات علی‌محمدی مدیرعامل سابق جمعیت هلال‌احمر استان گفت: دست یاری به سوی امام جمعه ایلام به عنوان راهنما دراز می‌کنیم، امیدوارم بیش از پیش در کنار مجموعه جمعیت هلال‌احمر از رهنمودها استفاده کنیم.
کد خبر 6007530"
culture,"به گزارش خبرگزاری مهر، دومین نشست سیدابوالفضل پرپنچی، مدیرکل کمیته امداد استان تهران با حضور جمعی از اعضای شورای مدیران، رؤسای ادارات اجرایی، مدیراجرایی قرارگاه جهادی حاج عبدالله والی کمیته امداد، مسئول مرکز مطالعات و هدایت حرکت‌های جهادی سازمان بسیج سازندگی کشور، نمایندگان بسیج سازندگی استان و شهر تهران در سالن بسیجی امدادگر حاج محمد فاضلی برگزار شد.
ارائه خدمات بهداشتی و درمانی و امور تأمین مسکن با همکاری گروه‌های جهادی و کمیته امداد استان تهران محوریت این نشست بود.
سیدابوالفضل پرپنچی، مدیرکل و فرمانده بسیج کمیته امداد استان تهران در خصوص برگزاری این جلسه، اظهار کرد: گروه‌های جهادی برخواسته از گروه‌های مردمی هستند.
وی به همکاری این نهاد با بسیج سازندگی اشاره کرد و افزود: در صورت تأمین زمین در روستاهای استان تهران می‌توانیم نسبت به احداث مسکن برای خانواده‌های تحت حمایت اقدام نمائیم.
پرپنچی با بیان اینکه این جلسه گفتمان میان گروه‌های جهادی است؛ بیان کرد: از ابتدای سال جاری با همکاری بالغ بر ۱۰ گروه جهادی به ۲ هزار و ۶۰۰ مددجوی تحت حمایت این نهاد از بیش از ۶ هزار خدمت پزشکی و دندانپزشکی برخوردار شدند.
مدیرکل کمیته امداد استان تهران، بیان کرد: در همین راستا تلاش ما در کمیته امداد ارائه خدمات کیفی و رضایتمندی جامعه هدف تحت حمایت است.
وی ادامه داد: هم اکنون بالغ بر ۳۳ هزار خانواده مستأجر تحت حمایت این نهاد هستند که انتظار می‌رود با همکاری گروه‌های جهادی نسبت به تأمین زمین و احداث مسکن اقدامات لازم اجرایی شود.
مرتضی رضائیه راد، مدیر اجرایی قرارگاه جهادی حاج عبدالله والی کمیته امداد نیز در این نشست با بیان اینکه ساختاری در بسیج سازندگی شکل گرفته گروه جهادی سازماندهی شوند، افزود: بسیج سازندگی برای سازماندهی و توانمندسازی و هدایت و حرکت‌های جهادی یک ساختار در سطح کشور دارد که گروه‌های جهادی را در قالب قرارگاه‌های منطقه‌ای و پهنه‌ای سازماندهی کرده است.
وی بیان کرد: قرارگاه‌های جهادی کارشان سازماندهی، هدایت، توان افزایی و استفاده از ظرفیت مردمی است که تازه تأسیس تر هستند و هنوز نیاز به حمایت و پشتیبانی دارند.
رضائیه راد به ایجاد قرارگاه جهادی حاج عبدالله والی در کمیته امداد اشاره و عنوان کرد: قرارگاه جهادی حاج عبدالله والی با عضویت معاونان و مدیران کمیته امداد و همچنین فعالان عرصه جهادی کشور در سال ۱۴۰۰؛ فعالیت خود را با هدف استفاده تجمیع ظرفیت‌ها برای رسیدگی به محرومان و مددجویان آغاز کرد.
وی افزود: همگانی کردن شعار خدمت‌رسانی برای تحقق عدالت و پیشرفت مورد تاکید رهبر معظم انقلاب در بیانیه گام دوم انقلاب اسلامی و ترویج ارزش‌های انقلابی و روحیه جهادی برای رسیدگی به محرومان و آسیب‌دیدگان در حوادث غیر مترقبه از مهم‌ترین اهداف تشکیل این قرارگاه است.
رضائیه راد همچنین به تفاهم نامه کمیته امداد و بسیج سازندگی اشاره کرد در مرداد ماه سال جاری اشاره کرد و گفت: تحقق رهنمودها و منویات مقام معظم رهبری (مدظله العالی) در خصوص حمایت و کمک به مددجویان و محرومان از طریق ترویج، گسترش و عمومی نمودن گفتمان جهادی با محوریت پایگاه‌های مقاومت، کانون‌های رضوی و گروه‌های جهادی بسیج در کنار مراکز نیکوکاری و واحدهای اجرایی کمیته امداد از اهداف انعقاد این تفاهم نامه است.
مدیر اجرایی قرارگاه جهادی حاج عبدالله والی کمیته امداد ادامه داد: شبکه سازی برای خدمت رسانی همه جانبه به ولینعمتان انقلاب اسلامی، گروه‌ها و قرارگاه‌های جهادی تخصصی و عملیاتی بسیج و برنامه ریزی و هم افزایی بین دستگاهی با استفاده از ظرفیت‌های موجود در اجرای برنامه‌ها و طرح‌های مشترک مورد توافق طرفین در حوزه‌های حمایتی معیشتی، عمرانی و زیربنایی، فرهنگی و تربیتی، درمان و سلامت، اشتغال و کارآفرینی و توسعه مشارکت‌های مردمی از طریق به کارگیری ظرفیت‌های گروه‌های جهادی اقشار و متخصصین بسیج و مراکز نیکوکاری و واحدهای اجرایی کمیته امداد از دیگر اهداف انعقاد این تفاهم نامه است.
کد خبر 5994180"
culture,"به گزارش خبرگزاری مهر، حبیب‌اله آسوده در همایش تقدیر از مؤسسه‌های خیریه استان آذربایجان غربی، با اشاره به اینکه اهمیت موضوع ازدواج و مسکن خانواده‌های نیازمند، گفت: گروه‌های مردمی می‌توانند با گفتمان‌سازی، زمینه ازدواج آسان و سبک زندگی ایرانی و اسلامی را ترویج دهند و بی‌تردید این گروه‌ها بهتر از دولت می‌توانند در زمینه ازدواج آسان موفق شوند.
وی اظهار کرد: مردم در تمامی عرصه‌های اجتماعی، اقتصادی و سیاسی تأثیرگذار هستند و گروه‌های مردمی باید برای اثربخشی فعالیت‌های خود باید پای کار آیند و مردم را راهبری کرده و برای رفع مشکلات نیازمندان در حوزه درمان، مسکن، اشتغال، تحصیل و ازدواج آنان تلاش کنند.
معاون توسعه مشارکت‌های مردمی کمیته امداد با اشاره به اینکه در کمیته امداد دو گروه شایسته تقدیر هستند، ادامه داد: گروه نخست کارآفرینان و ارزش‌آفرینان هستند که باید به آنها کمک و از آنان حمایت شود تا اقتصاد استان بهبود یابد و گروه دوم نیز مؤسسات خیریه هستند که اگر فعالیت نمی‌کردند باید کمیته امداد از سوی دولت و نظام به دهک‌های پایین جامعه خدمت می‌کرد.
معاون مشارکت‌های مردمی کمیته امداد گفت: صدها گروه جهادی، مؤسسه خیریه و درمانی جمع شده و مسیر احسان مردم به مردم را طراحی کرده‌اند و بار بزرگی از دوش کمیته امداد برداشته‌اند.
آسوده اضافه کرد: رسالت کمیته امداد، راهبری خیر و احسان و هم‌افزایی و در کنار مؤسسات خیریه بودن است زیرا این نهاد، مجموعه خیران را مغز متفکر و بازوان توانمند کشور می‌داند.
کد خبر 5991754"
culture,"به گزارش خبرگزاری مهر، پیرحسین کولیوند، روز دوشنبه با حضور در سالن اجتماعات معاونت بهداشت، درمان و توانبخشی از نزدیک در جریان دغدغه‌های کارکنان زن جمعیت هلال‌احمر قرار گرفت.
در این نشست که در آستانه میلاد حضرت زهرا (س) روز زن و مادر برگزار شد، رئیس سازمان داوطلبان، معاون توسعه منابع انسانی و پشتیبانی، خزانه دار کل و معاون امور بین‌الملل و حقوق بشردوستانه نیز حاضر و به سوالات کارکنان پاسخ دادند.
کولیوند در این جلسه با بیان اینکه تجربه بانوان در جمعیت هلال‌احمر بسیار ارزشمند است، گفت: استفاده از زنان در جایگاه‌های مدیریتی در دستور کار است و تلاش می‌شود تا هر چه بیشتر از توانایی و ظرفیت بانوان در جمعیت هلال‌احمر استفاده شود.
وی افزود: سالروز میلاد حضرت زهرا (س) فرصتی است تا از تلاش‌های کارکنان زن هلال‌احمر تقدیر شود و بر همین اساس ما قدردان تمامی تلاش‌های شما هستیم. بی شک بانوان در تمامی عرصه‌ها حضوری پررنگ داشته و در پیشرفت جمعیت هلال احمر نقشی اساسی داشته اند.
رئیس جمعیت هلال‌احمر خاطرنشان کرد: ایجاد فرصت‌های آموزشی، اعطای تسهیلات و افزایش امکانات رفاهی برای بانوان مورد توجه است و به زودی فرصت‌های بیشتری در این حوزه به بانوان شاغل در هلال‌احمر تعلق خواهد گرفت.
کولیوند توضیح داد: بانوان به عنوان رکن اساسی جامعه از دیرباز در هلال‌احمر نیز نقشی مهم داشته و پا به پای مردان در حوزه‌های امدادرسانی، درمانی و خدماتی در جبهه خدمت‌رسانی به مردم بودند. این فعالیت‌ها بی شک در این سال‌ها درخشان بوده و تداوم آن ضروری است.
کد خبر 5982633
علی قدمی"
culture,"به گزارش خبرنگار مهر، محمود توکلی مدیرکل تأمین مسکن و امور مهندسی ساختمان کمیته امداد امام خمینی (ره) در نشست خبری که در صبح روز دوشنبه با اشاره به اینکه متولی تأمین مسکن در مناطق روستایی و شهرهای زیر ۲۵ هزار نفر بنیاد مسکن انقلاب اسلامی و برای شهرهای بالای ۲۵ هزار نفر و کلانشهرها، وزارت راه و شهرسازی است گفت: مددجویان به دلیل عدم تمکن مالی و فقدان ارتباطات اجتماعی کافی از طرح‌های کشوری مسکن برخوردار نبوده‌اند و کمیته امداد به عنوان یاور خانواده‌ها کمک می‌کند که خدمات مسکن شامل آنها شود و مشکل مسکن به هزینه کمتر سامان بگیرد.
توکلی تاکید کرد: تمرکز اصلی کمیته امداد امام خمینی بر مددجویان روستایی بوده که در مناطق روستایی تقریباً دیگر مددجوی فاقد مسکن نداریم، به دلیل رفع مشکل مسکن در روستاها رویکرد ما برای سال آینده از روستا به سمت شهر می‌رود.
توکلی ادامه داد: در استان‌های خراسان شمالی، خراسان جنوبی، سیستان بلوچستان، فارس و گلستان حجم عملکرد بیشتری را در بحث مسکن روستایی داشتیم.
وی افزود: هدف گذاری امداد برای امسال ۵۰ هزار واحد بوده که تقریباً بیش از ۲۱ هزار واحد جدید که به صورت تخریب و بازسازی بوده در سامانه‌های امداد ثبت شده است و ۶ هزار واحد در مراحل پایانی قرار گرفته و تحویل موقت داده شده است احتمالاً تا پایان سال واحدهای تحویل داده شده به ۳۱ هزار واحد می‌رسد.
مدیرکل تأمین مسکن و امور مهندسی ساختمان کمیته امداد بیان داشت: تمرکز اصلی کمیته امداد بر مددجویان روستایی بوده است اما به دلیل اینکه دیگر در روستاها مددجوی فاقد مسکن نداریم و در شهرها متقاضی مسکن بیشتری وجود دارد در سال جدید به مسکن شهری می‌پردازیم، البته سعی ما در این است که ترغیب به مهاجرت صورت نگیرد. بهسازی مسکن غیر مقاوم روستایی در برنامه کمیته امداد است اما در مسکن شهری اگر ظرفیت خیرین و سرانه اجازه دهد انجام می‌شود. البته با بنیاد مسکن تفاهم داریم که مددجوهای معرفی شده در اولویت قرار بگیرند.
توکلی در بحث اقدامات مسکن شهری گفت: در حوزه حمایت و سلامت خانواده در شهرها عمدتاً با ودیعه و اجاره رفع مشکل می‌شود، اما مددجویان اگر تمایل به سکونت در شهرستان‌های کوچک داشته باشند در احداث و خرید کمیته امداد به مددجوها کمک می‌کند.
وی در خصوص بهبود سازی مسکن روستایی تصریح کرد: اگر مددجو مالک هسته اصلی مسکن باشد در قالب تعمیرات یا تأمین فضای جانبی در مناطق روستایی هم کمک می‌کنیم. عمدتاً در روستاها مسکن غیر مقاوم وجود دارد که گزینه تخریب و نوسازی در نظر گرفته می‌شود.
وی افزود: مددجویانی که کمتر از یک سال سابقه حمایتی داشته باشند و مددجویانی که به صورت تک خدمتی برای خدمات خاص وارد شده‌اند و اساساً جز گروه معیشت‌بگیر نیستند مشمول خدمات احداث و خرید نخواهند بود.
توکلی ادامه داد: برای اینکه برآورد پروژه‌های ساختمانی تأمین شود منابع مختلفی وجود دارد یک بخشی از منابع از سمت مساعدت خیرین تأمین می‌شود پولی که مردم در صندوق صدقات می‌اندازند بخشی از آن را برای همین تأمین مسکن استفاده می‌کنیم. اگر این مدل مالی نبود خیرین خاص وارد می‌شوند.
وی در خصوص طرح‌های کشوری مسکن برای مددجویان گفت: جامعه هدف ما سیال است اگر مددجوها به تراز توانمندی برسد از گردانه مددجوها خارج و تعداد جدیدی وارد می‌شود
نهادهای دولتی باید پیگیری کنند که بتوانند مددجوها در این طرح‌ها شرکت کنند خیلی از مددجوها توان پرداخت اقساط تسهیلات بانکی با درصدهای بالا را ندارند
توکلی در خصوص تسهیلات مسکن کمیته امداد گفت: سرانه تسهیلات مسکن ممکن است متغیر باشد ۱۵۰ میلیون تومان به صورت بلاعوض و ۵۰ میلیون به صورت میانگین در نظر گرفته شده است.
کد خبر 6007767"
culture,"به گزارش خبرنگار مهر محمد صادق غلامی مشاور و سرپرست دبیرخانه هیأت امنای سازمان تأمین اجتماعی و صندوق‌های تابعه در حاشیه برگزاری دوره آموزشی بیمه‌های اجتماعی در جمع خبرنگاران اظهار داشت: مساله افزایش سن بازنشستگی در برنامه هفتم توسعه آمده، مجلس آن را مصوب کرده و به شورای نگهبان ارجاع داده شده است همچنین مجمع تشخیص مصلحت نظام در حال بررسی این موضوع است.
وی افزود: مساله متناسب سازی و سن بازنشستگی از موضوعاتی است که اختلاف نظر بین ذینفعان مانند بیمه شده‌ها، کارفرمایان، صندوق‌ها، دولت و… وجود دارد و تلاش می‌شود که قانون با کیفیت بهتر و با اجماع حداکثری اجرا شود.
غلامی ادامه داد: به نظر می‌رسد که اول ۱۴۰۳ همزمان با اجرای برنامه هفتم توسعه مساله افزایش سن بازنشستگی هم اجرا شود البته این قضیه و نهایی شدن آن به بررسی‌های شورای نگهبان و مجمع تشخیص مصلحت بسیار وابسته است.
مشاور و سرپرست دبیرخانه هیأت امنای سازمان تأمین اجتماعی خاطرنشان کرد: با افزایش سن بازنشستگی افزایش نرخ حق بیمه نخواهیم داشت و ثابت خواهد بود.
به گفته وی در صورتی که افراد بر اساس مصوبه مجلس ۲۸ تا ۳۰ سال سابقه کاری داشته باشند افزایشی برای موضوع سن بازنشستگی نخواهند داشت ولی افراد با ۱۵ سال سابقه ۵ سال حداکثر به سن بازنشستگی آنها افزوده خواهد شد.
وی درباره ماجرای ادغام صندوق‌های بازنشستگی اظهار داشت: در کشورهایی مانند ترکیه ۳ صندوق بازنشستگی بیشتر فعالیت ندارد ولی در کشور ما حدود ۱۸ صندوق بازنشستگی برای جمعیت ۸۷ میلیونی فعال است که اغلب آنها ناترازی مالی دارند.
غلامی بیان داشت: البته این مساله به معنای ورشکستگی نیست بلکه بدان معنا بوده که تعهدات به اعضا نسبت به ورودی منابع ناتراز است.
ادغام صندوق‌های بازنشستگی یک ضرورت اجتناب ناپذیر است
مشاور و سرپرست دبیرخانه هیأت امنای سازمان تأمین اجتماعی و صندوق‌های تابعه خاطرنشان کرد: ادغام صندوق‌های بازنشستگی یک ضرورت اجتناب ناپذیر است هرچند که این کار سختی بوده ولی باید به سمتی رویم که نظام جامع یکپارچه تأمین اجتماعی نهادینه شود اگر می‌خواهیم در نظام بازنشستگی کارآمد باشیم و این مساله باید در بازه معقول به وقوع بپیوندد.
غلامی در مورد بیمه اتباع خارجی در کشور گفت: در حال حاضر آمار دقیقی در این زمینه ندارم.
وی در پاسخ به پرسشی مبنی بر اینکه گفته می‌شود ۱۰ میلیون اتباع افغانستانی در کشور حضور دارند، گفت عدد ۱۰ میلیون قابل استناد نیست.
مشاور و سرپرست دبیرخانه هیأت امنای سازمان تأمین اجتماعی و صندوق‌های تابعه گفت: امروز دوره آموزشی بیمه‌های تأمین اجتماعی برگزار شد که در این دوره جمعی از خبرگان سازمان و صندوق‌های بازنشستگی، بیمه‌های تجاری، سازمان‌های دولتی و عمومی غیردولتی، ذینفعان کارگری، کارفرمایی و بازنشستگان صندوق‌های بازنشستگی و نخبگان دانشگاه‌های برتر کشور اندیشکده‌ها و پژوهشکده‌های مرتبط حضور داشتند.
وضعیت بحرانی صندوق‌ها در تأمین نقدینگی و انجام تعهدات آتی
غلامی خاطرنشان کرد: در جلسه امروز شاخص‌هایی از جمله نرخ جایگزینی و نسبت پشتیبانی صندوق‌ها و دیگر مؤلفه‌های مهم بررسی شد سپس وضعیت بودجه صندوق‌ها مورد ارزیابی قرار گرفت که نشان از وضعیت بحرانی این صندوق‌ها در تأمین نقدینگی و انجام تعهدات آتی دارد.
وی افزود: این در حالی است که بخشی از این کسری در سازمان تأمین اجتماعی و برخی از صندوق‌ها به دلیل عدم ایفای تعهدات دولت در پرداخت بدهی خود به صندوق‌ها تشدید شده است. همچنین وجود قوانین هزینه زا بار مالی این صندوق‌ها را طی سالیان مختلف تا ۴۰ درصد افزایش داده که کاملاً صندوق‌ها را به سمت ناپایداری مالی برده است.
بدهی ۷۰۰ همت دولت به تأمین اجتماعی
وی در پاسخ به این پرسش که بدهی دولت به سازمان تأمین اجتماعی در حال حاضر چقدر است، گفت: اختلاف نظر بین دولت و تأمین اجتماعی در این زمینه وجود دارد و به نظر می‌رسد بالای ۷۰۰ همت میزان بدهی دولت به تأمین اجتماعی باشد.
کد خبر 5991555"
culture,"به گزارش خبرگزاری مهر، طاهر درودی، معاون حج و عمره مرکز پزشکی حج و زیارت جمعیت هلال احمر گفت: با توجه به نزدیک شدن به زمان اعزام زائران حج عمره به حجاج توصیه می‌کنیم قبل از اعزام به سرزمین وحی واکسن مننژیت را تزریق کنند.
وی ادامه داد: تزریق این واکسن علاوه بر اینکه از بیمار شدن حجاج جلوگیری می‌کند، از انتقال بیماری به خانواده و اطرافیان بعد از بازگشت به کشور هم جلوگیری می‌کند.
معاون حج و عمره مرکز پزشکی حج و زیارت گفت: حجاج برای تزریق این واکسن به مراکز واکسیناسیون حج و زیارت هلال احمر در استان‌ها مراجعه کنند.
درودی افزود: با توجه به اینکه ویروس کرونا فروکش کرده است نیازی به تزریق این واکسن نیست.
کد خبر 5985050"
