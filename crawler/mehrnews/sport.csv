Class,Text
sport,"به گزارش خبرگزاری مهر، امروز (شنبه ۱۴ بهمن ماه) استقلال در دیداری دوستانه مقابل تیم نساجی مازندران با تساوی یک بر یک به پایان رسید.
شاگردان جواد نکونام که خود را برای بازی با مس رفسنجان در چارچوب رقابت‌های جام حذفی آماده می‌کنند، در دیداری تدارکاتی در کمپ مرحوم ناصر حجازی به مصاف این تیم رفتند.
تک گل استقلال در این دیدار توسط مهرداد محمدی از روی نقطه پنالتی به ثمر رسید.
گفتنی است دیدار دو تیم مس رفسنجان و استقلال در مرحله یک شانزدهم نهایی جام حذفی، روز جمعه هفته جاری به میزبانی رفسنجان برگزار خواهد شد.
کد خبر 6013222"
sport,"به گزارش خبرگزاری مهر، فدراسیون وزنه‌برداری آسیا در کنگره سالانه خود در حاشیه مسابقات قهرمانی آسیا در ازبکستان، چین و هند را به عنوان برگزارکنندگان دو دوره آتی این رقابت‌ها انتخاب کرد. این اتفاق در حالی افتاده است که کویت نیز با کسب میزبانی مسابقات نوجوانان و جوانان آسیا در سال ۲۰۲۵، برگزاری اولین رویداد مهم بین‌المللی خودش را تجربه می‌کند.
با این انتخاب، ورزشگاه چهار هزار نفری و مجهز شهر جیانگ‌شان چین میزبان مسابقات سال ۲۰۲۵ آسیا خواهد بود و شهر گاندی نگر مرکز ایالت گجرات که به عنوان پایتخت ورزش هند شهرت دارد، در سال ۲۰۲۶ مسابقات قهرمانی آسیا را میزبانی خواهد کرد.
فدراسیون آسیا همچنین در همکاری با فدراسیون جهانی وزنه برداری، دوره‌های بین‌المللی مربیگری را برگزار خواهد کرد که تا پایان سال جاری میلادی، جزئیات آن مشخص می‌شود.
به گفته محمد جلود، رئیس IWF، «این گام مهمی برای پاکسازی وزنه برداری است و مدرک مربیگری کسانی که در دوپینگ ورزشکاران‌شان نقش داشته باشند، ابطال خواهد شد.»
کد خبر 6014006
سیده فرزانه شریفی"
sport,"به گزارش خبرگزاری مهر و به نقل از روابط عمومی فدراسیون ووشو، توماس باخ رئیس کمیته بین‌المللی المپیک اعلام کرد، مشارکت بین‌المللی ووشو نقش مهمی در تعیین آینده آن به عنوان یک ورزش رسمی بازی‌های المپیک را ایفا خواهد کرد.

ووشو به عنوان یک ورزش مدال آور در بازی‌های المپیک جوانان داکار ۲۰۲۶ حضور خواهد داشت. حضور یک رشته ورزشی در المپیک جوانان، اغلب به عنوان یک شاخص کلیدی برای پیوستن آن ورزش در بازی‌های المپیک است. در طول بازی‌های المپیک ۲۰۱۴ جوانان در نانجینگ، برگزارکنندگان، مسابقات ووشو را به عنوان بخشی از یک برنامه فرهنگی و آموزشی برگزار کردند.

باخ در این خصوص گفت: ووشو به مانند سنگنوردی نیاز به آزمون در یک محیط ""تجربی"" دارد. پس از آزمایش‌های موفقیت‌آمیز در بازی‌های المپیک قبلی جوانان، رشته سنگنوردی به بازی‌های المپیک اضافه شد.

رئیس کمیته بین‌المللی المپیک اظهار داشت، ما خوشحالیم که ووشو را در برنامه رسمی داکار ۲۰۲۶ قرار می‌دهیم. ارزش و اشتیاق زیادی در سنگال، کشور میزبان بازی‌های المپیک جوانان برای این رشته ورزشی وجود دارد.

رئیس کمیته بین المللی المپیک اعلام کرد: ووشو پس از اولین حضور خود در المپیک داکار، مبنای محکمی برای ارزیابی خواهد داشت. باید منتظر بمانیم و سطح به رسمیت شناختن و مشارکت بین المللی و همچنین عملکرد کلی مسابقات را مشاهده کنیم. پس از این تحلیل، در موقعیتی قرار خواهیم گرفت که در مورد حضور ووشو در برنامه المپیک آینده تصمیم‌گیری کنیم.
کد خبر 6013013"
sport,"به گزارش خبرنگار مهر، تیم ملی فوتبال ایران در مرحله یک چهارم نهایی جام ملت‌های آسیا موفق شد با نتیجه ۲ بر یک ژاپن را شکست دهد و راهی مرحله نیمه نهایی شود.
امید ابراهیمی بازیکن تیم ملی کشورمان که در این دیدار با تلاش خود نقش مهمی در پیروزی تیم ملی داشت در پایان این مسابقه گفت: قبل از هر چیز خدا را شکر می‌کنم. بچه‌های تیم ملی در این دیدار از جان مایه گذاشتند. بین دو نیمه و در رختکن به هم گفتیم که هنوز هیچ چیز از دست ندادیم. گل اول به ما شوک وارد کرد اما باعث شد عملکرد بهتری از خود به نمایش بگذاریم.
وی ادامه داد: در نیمه دوم ما عملکرد درخشانی از خود به نمایش گذاشتیم و تیم ژاپن نتوانست خطری روی دروازه ما ایجاد کند. ما با غیرت ایرانی توانستیم ژاپن را ببریم. همه بچه‌ها از جان مایه گذاشتند و این پیروزی مبارک مردم ایران باشد. بعد از گل دوم همه خوشحال بودیم و با وجودی که هنوز بازی تمام نشده بود بغضی از سر شادمانی داشتیم. ما تلاش می‌کنیم این پیروزی ادامه دار باشد و بتوانیم راهی فینال شویم.
کد خبر 6013307"
sport,"به گزارش خبرنگار مهر، تیم‌های ملی فوتبال ایران و ژاپن در مرحله یک چهارم نهایی جام ملت‌های آسیا ۲۰۲۳ امروز شنبه ۱۴ بهمن در ورزشگاه اجوکیشن سیتی رو در روی هم قرار گرفتند که این بازی با برتری دو بر یک ایران همراه شد.
محمد محبی و علیرضا جهانبخش توانستند دو گل ایران را در این بازی به ثمر برسانند. پس از پایان بازی و از سوی کنفدراسیون فوتبال آسیا AFC محمد محبی به عنوان بهترین بازیکن زمین شناخته شد.
کد خبر 6013319
مهدی مرتضویان"
sport,"به گزارش خبرنگار مهر از قطر، هاجیمه موریاسو سرمربی تیم ملی فوتبال ژاپن پس از شکست دو بر یک مقابل ایران اظهار داشت: به تیم ملی ایران تبریک می‌گویم. متأسفانه باید تورنمنت را در یک‌چهارم نهایی ترک کنیم. از هواداران فوتبال ژاپن معذرت‌خواهی می‌کنم. مسؤولیت این نتیجه را بر عهده می‌گیرم و به نظرم کادر فنی و بازیکنان ژاپن، تمام توان خود را گذاشتند.
وی در مورد اینکه تیمش در هر مسابقه حداقل یک گل دریافت کرد، گفت: ما از جنبه‌های زیادی پیشرفت کرده بودیم. در جام ملت‌های آسیا پنج بازی کردیم و حداقل یک گل در هر دیدار خوردیم. اگر کلین‌شیت نکنیم، نمی‌توانیم پیروز شویم. متأسفانه در زمانی که فشار روی دروازه ژاپن ایجاد شد، نتوانستیم عملکرد خوبی داشته باشیم و ایران خط حمله باکیفیتی داشت.
سرمربی ژاپن در ادامه اظهاراتش بیان کرد: مقابل رقیبی قدرتمند نباید چنین گلی بخوریم. با این حال فقط از خط دفاعی حرف نمی‌زنم و به نظرم باید گل دوم را می‌زدیم. اگر این اتفاق می‌افتاد، بازی با شرایط متفاوتی دنبال می‌شد. نتوانستیم توپ‌های دوم را در میانه زمین ببریم و در اواخر مسابقه فشار زیادی روی دروازه ما ایجاد شد.
موریاسو درباره عملکرد نه چندان مطلوب کو ایتاکورا، مدافع ژاپن خاطرنشان کرد: او کار سختی داشت؛ چون ما نتوانستیم بهتر از این مقابل ایران حمله کنیم. ما باید اشتباهات خودمان را جبران کنیم و از لحاظ انفرادی و تیمی بهتر از این باشیم.
وی در مورد اینکه ژاپن نتوانست بر فشارهای شاگردان قلعه‌نویی مقابل ژاپن فایق آید، تصریح کرد: ایران در آخرین دقایق نیمه اول فشار زیادی روی دروازه ما به وجود آورد، اما موقعیت زیادی جز از راه ارسال‌ها و پرتاب‌های بلند ایجاد نکرد. همچنین می‌توانستیم در نبردهای هوایی عملکرد بهتری داشته باشیم.
سرمربی ژاپن با بیان اینکه نتوانست به هدفی که در ذهن داشت دست یابد، عنوان کرد: ما فقط به دنبال دفاع نبودیم و برای ضدحمله برنامه‌ریزی کردیم که برخلاف برنامه‌ای که داشتیم، گل خوردیم. با تعویض‌های انجام شده تلاش کردیم این فشارها را تحمل کنیم که جواب نداد.
کد خبر 6013415
مهدی مرتضویان"
sport,"به گزارش خبرنگار مهر، سعید عزت اللهی پس از پیروزی ایران مقابل ژاپن و صعود به نیمه نهایی جام ملت های ۲۰۲۳ آسیا - قطر گفت: اول به همه اعضای کادر فنی و بازیکنان خسته نباشید می گویم. امروز همه همدل و هم قسم شدیم تا فعل خواستن را صرف کردیم و ثابت کردیم اگر بخواهیم می‌شود. دست خانواده‌هامون را میبوسم، مخصوصا در این دو روز که شرایط واقعا سخت بود.
وی گفت: بازی اول مقابل سوریه ۱۲۰ دقیقه بود و بعد از آن هم و استرس پنالتی داشتیم. با این حال همه همت کردیم تا در این بازی سربلند شویم.خدا را شکر که این اتفاق افتاد. در این سه روز باید اول از همه از نظر مغزی ریکاوری کنیم تا خودمان را برای نیم نهایی آماده کنیم.
کد خبر 6013313
سیده فرزانه شریفی"
sport,"به گزارش خبرنگار مهر، تیم‌های ملی فوتبال ایران و ژاپن در مرحله یک چهارم نهایی جام ملت‌های آسیا ۲۰۲۳ امروز شنبه ۱۴ بهمن از ساعت ۱۵ در ورزشگاه اجوکیشن سیتی دوحه رو در روی هم قرار می‌گیرند.
به همین خاطر از سوی امیر قلعه نویی ترکیب تیم ملی به شرح زیر اعلام شد:
علیرضا بیرانوند، شجاع خلیل زاده، محمدحسین کنعانی زادگان، رامین رضاییان، میلاد محمدی، امید ابراهیمی، سعید عزت اللهی، سامان قدوس، علیرضا جهانبخش، محمد محبی و سردار آزمون.
مهدی طارمی مهاجم تیم پورتو در دیدار قبلی برابر سوریه با دریافت دومین کارت زرد از بازی اخراج شد و به همین خاطر دیدار امروز برابر ژاپن را از دست داد.
کد خبر 6013025"
sport,"به گزارش خبرنگار مهر، تیم‌های ملی فوتبال ایران و ژاپن امروز شنبه از ساعت ۱۵ در مرحله یک چهارم نهایی جام ملت‌های آسیا فینال زودهنگام این مسابقات را برگزار خواهند کرد.
مرتضی پورعلی گنجی بازیکن تیم فوتبال پرسپولیس که به دلیل مصدومیت نتوانست تیم ملی را در جام ملت‌های آسیا همراهی کند در گفت و گو با شبکه «الکاس» قطر به شرایط تیم ملی در این مسابقات پرداخت و گفت: همانطور که می‌دانید ایران همانند، قطر، کره جنوبی و ژاپن جز مدعیان است و در مرحله گروهی توانست عنوان نخست را به دست آورد. تیم‌های ضعیف در این دوره از مسابقات نشان داده اند که از قدرت خوبی برخوردار هستند و هیچ بازی آسانی وجود ندارد. همه تیم‌ها در یک سطح هستند و اختلاف کمی بین تیم‌های حاضر در این مسابقات وجود دارد.
وی در ادامه افزود: همانطور که همه می‌دانند ما در این دوره از مسابقات در مرحله گروهی امتیازات کامل را کسب کردیم و به عنوان تیم نخست به مرحله حذفی راه پیدا کردیم و با مهارت کادر فنی و بازیکنان توانستیم بازی‌ها را با پیروزی پشت سر بگذاریم.
وی در خصوص دیدار با ژاپن هم گفت: هربازی شرایط خاص خودش را دارد و دیدار امروز با ژاپن هم دیدار سختی خواهد بود و اما امیدواریم که در این دیدار بتوانیم موفق شویم و ژاپن را شکست دهیم.
کد خبر 6012861"
sport,"به گزارش خبرنگار مهر، تیم‌های ملی فوتبال ایران و ژاپن در مرحله یک چهارم نهایی هجدهمین دوره رقابت‌های جام ملت‌های آسیا ۲۰۲۳ امروز شنبه ۱۴ بهمن از ساعت ۱۵ در حضور ۳۵ هزار تماشاگر در ورزشگاه اجوکیشن سیتی دوحه و به قضاوت «ما نینگ» از چین به مصاف هم رفتند که این دیدار ۲ بر یک به سود ایران خاتمه یافت.
حاشیه پایانی این دیدار را در زیر خواهید خواند:
* بازیکنان تیم ملی فوتبال پس از پیروزی مقابل ژاپن به شادی پرداختند و بازیکنان روی سر جهانبخش ریختند.
* کنعانی زادگان که روی گل پیروزی ایران تأثیر گذار بود روی زمین نشست و از شادی گریه کرد.
* جهانبخش که به عنوان کاپیتان در این دیدار وظیفه سنگینی را داشت شدیداً در حال گریه بود و پس از گریه در گوشه‌ای از زمین سجده شکر به جا آورد.
* کاپیتان تیم ملی پس از سجده شکر کاپیتان تیم ملی ژاپن را در آغوش کشید و با او به خوش و بش کرد.
* محمد محبی زننده گل اول ایران در این دیدار به روی سکوها رفت و مهدی طارمی که به دلیل کارت قرمز در این بازی محروم بود در آغوش کشید.
کد خبر 6013292"
sport,"به گزارش خبرنگار مهر، بعد از گذشت سه ماه از برگزاری بازی‌های پاراآسیایی، مراسم تقدیر از برترین‌های فرهنگی کاروان اعزامی به ابن بازی‌ها با عنوان «حدیث سرآمدان» امروز یکشنبه برگزار شد.
کیومرث هاشمی وزیر ورزش در این مراسم حضور نداشت اما غفور کارگری رئیس کمیته پارالمپیک، شروین اسبقیان معاون توسعه ورزش قهرمانی و حرفه‌ای وزارت ورزش، و مریم کاظمی‌پور معاون امور بانوان وزارتخانه، محمد پولادگر نایب رئیس کمیته ملی پارالمپیک، کمال جوانمرد دبیر اجرایی کمیته ملی پارالمپیک، علی جوادی مدیرکل ورزش و جوانان استان تهران و تعدادی از مسئولان، مربیان و ورزشکاران از حاضران در این مراسم بودند. این مراسم با حرکات ورزش زورخانه‌ای آغاز شد و در ادامه نیز تعدادی از مسئولان سخنرانی کردند.
در جریان مراسم «حدیث سرآمدان» از ۶۷ چهره برتر فرهنگی در بازی‌های پاراآسیایی هانگژو تجلیل به عمل آمد.
کد خبر 6013900
زینب حاجی حسینی"
sport,"به گزارش خبرنگار مهر، تیم ملی فوتبال ایران در مرحله یک چهارم نهایی جام ملت‌های آسیا موفق شد با نتیجه ۲ بر یک ژاپن را شکست دهد و راهی مرحله نیمه نهایی شود.
این دیدار آخرین دیدار جام ملت‌های آسیا بود که در ورزشگاه «اجوکیشن سیتی» برگزار می‌شد و با پایان این دیدار از این ورزشگاه در جام ملت‌های ۲۰۲۳ استفاده نخواهد شد.
کنفدراسیون فوتبال آسیا در پایان این مسابقه از مدیر این ورزشگاه بابت میزبانی مسابقات تقدیر کرد.
کد خبر 6013323"
sport,"به گزارش خبرگزاری مهر به نقل از رسانه رسمی باشگاه تراکتور، رحمان جعفری مهاجم ۲۶ ساله تیم شمس آذر قزوین پس از مذاکره و توافق با هوشنگ نصیرزاده، با عقد قرارداد دو و نیم ساله شاگرد پاکو خمز شد.
این بازیکن امسال ۵ گل در ۱۴ بازی و فصل گذشته نیز آمار خیره کننده ۲۴ گل در ۳۱ بازی از خود برجای گذاشته بود.
جعفری سابقه پوشیدن پیراهن تیم‌های نساجی و شهر خودرو را هم در کارنامه دارد.
کد خبر 6014426"
sport,"به گزارش خبرنگار مهر، تیم ملی فوتبال ایران در مرحله یک چهارم نهایی جام ملت‌های آسیا موفق شد با نتیجه ۲ بر یک ژاپن را شکست دهد و راهی مرحله نیمه نهایی شود.
این پیروزی در رسانه‌های اروپایی واکنش داشت و بسیاری از رسانه‌ها آن را پوشش دادند.
پایگاه خبری «گاردین» در این خصوص نوشت: ایران در وقت‌های اضافه و با یک ضربه پنالتی موفق شد ژاپن را شکست دهد و یک پیروزی چشمگیر برای ایران رقم خورد.
پایگاه خبری «رویترز» نوشت: ایران پس از اینکه جهانبخش پنالتی لحظات آخر این تیم را به ثمر رساند ژاپن را شکست داد و موجب حذف تیمی شد که ۴ بار عنوان قهرمانی این مسابقات را از آن خود کرده است.
رسانه «فرانس ۲۴» هم نوشت: ایران با گل دقیقه ۹۶ ژاپن را مبهوت خود کرد و راهی نیمه نهایی شد تا یک برد دراماتیک برای تیم ملی رقم بخورد.
پایگاه خبری «سی بی اس اسپورت» هم نوشت: ایران یک بازگشت دراماتیک را برابر ژاپن رقم زد.
رسانه ورزشی «espn» هم نوشت: ایران بهترین تیمی بود که ژاپن از ابتدای مسابقات با آن مواجه شده بود و پس از آنکه در نیمه نخست موفق شد با نتیجه یک بر صفر از این تیم جلو بیفتد در نهایت با نتیجه ۲ بر یک شکست خورد
کد خبر 6013367"
sport,"به گزارش خبرنگار مهر، تیم‌های ملی فوتبال ایران و ژاپن در مرحله یک چهارم نهایی جام ملت‌های آسیا ۲۰۲۳ به مصاف هم رفتند که این بازی در پایان با برتری دو بر یک ایران همراه شد. محمد محبی و علیرضا جهانبخش دو گلزن ایران در این بازی بودند.
علیرضا بیرانوند، شجاع خلیل زاده، سعید عزت اللهی و محمد محبی ۴ بازیکنی بودند که در بازی با سوریه از داور کارت زرد دریافت کردند و اگر در دیدار با ژاپن کارت زرد می‌گرفتند دیدار نیمه نهایی را از دست می‌دادند که خدا را شکر هیچکدام از این نفرات کارت نگرفتند و به این ترتیب ایران محرومی در دیدار نیمه نهایی نخواهد داشت.
ایران در مرحله نیمه نهایی باید روز ۱۸ بهمن و از ساعت ۱۸:۳۰ رو در روی برنده دیدار قطر و ازبکستان قرار بگیرد.
کد خبر 6013309"
sport,"به گزارش خبرگزاری مهر به نقل از روابط عمومی سازمان لیگ فوتبال ایران، ضمن تبریک پیروزی تیم ملی فوتبال کشورمان مقابل ژاپن و صعود به مرحله نیمه نهایی جام ملت‌های آسیا و با توجه به اهمیت ادامه حضور مقتدرانه تیم ملی در جام ملت‌ها و همچنین لزوم تمرکز بیشتر و مطلوب‌تر ملی پوشان و همکاری با باشگاه‌هایی که بازیکنان خود را در اختیار تیم ملی قرار داده‌اند.
متعاقباً درخواست رسمی دو باشگاه پرسپولیس و استقلال که به ترتیب ۳ و ۲ بازیکن در اردوی تیم ملی در قطر دارند، دو دیدار پرسپولیس – نفت و گاز گچساران و مس رفسنجان و استقلال در جام حذفی که مقرر بود روز جمعه ۲۰ بهمن برگزار شود، لغو و به زمان دیگری موکول می‌گردد.
کد خبر 6014410"
sport,"به گزارش خبرگزاری مهر و به نقل از روابط عمومی فدراسیون دوومیدانی، با توجه به برگزاری ۲ رقابت انتخابی با عنوان‌های جایزه بزرگ و قهرمانی باشگاه‌های کشور و همچنین پس از تشکیل شورای فنی فدراسیون دوو میدانی و بحث و بررسی اعضاء آن ملی پوشان کشورمان در یازدهمین دوره رقابت‌های دوومیدانی داخل سالن قهرمانی آسیا در هر دو بخش بانوان و آقایان مشخص و معرفی شدند.
بخش بانوان:
ماده ۶۰متر سرعت:فرزانه فصیحی(اصفهان)،حمیده اسماعیل‌نژاد(خراسان رضوی)،فائزه آشورپور(خراسان رضوی)ماده ۶۰متر با مانع:الناز کمپانی(فارس)،فائزه آشور پور(خراسان رضوی)،سارا ندافی(فارس)ماده ۴۰۰متر:کژان رستمی(کردستان)،نازنین فاطمه عیدیان(تهران)،شهلا محمودی(قزوین)ماده۸۰۰متر:تکتم دستاربندان(خراسان رضوی)،مریم احمدی(خوزستان)،نگین آذری عدالت(تهران)ماده۱۵۰۰متر:پریچهر شاهی(تهران)،بشرا راموز(کردستان)،سمیرا خداترس(خراسان رضوی)ماده۳۰۰۰متر:پریسا عرب(تهران)،پریچهر شاهی(تهران)،حدیثه رئوف(خراسان رضوی)ماده پرتاب وزنه:الهام سادات هاشمی(مازندران)،زهرا امیدوار(فارس)،ملینا رضایی ملک(مازندران)ماده‌پرش طول:الهه رحیمی‌فر(تهران)،ریحانه مبینی(اصفهان)،نجمه خرمالی(گلستان)ماده پرش سه‌گام:مریم کاظمی(یزد)،سارینا ساعدی(تهران)،زهرا حفظی(یزد)ماده پرش ارتفاع:محیا نعیمی(تهران)،عسل علی قلی(تهران)،مائده مطهری(کردستان)ماده پرش با نیزه:مهسا میرزا طبیبی(تهران)،سمیرا کردعلی(یزد)،فاطمه خدایی(یزد)ماده پنجگانه:فاطمه محیطی زاده(تهران)،صبا خراسانی(تهران)،الناز موسایی(تهران)ماده ۴در۴۰۰متر:مریم محبی(تهران)،نگین آذری عدالت(تهران)و دوندگان ۴۰۰متر

* بخش آقایان:
ماده ۶۰متر سرعت:حسن تفتیان(خراسان رضوی)،بنیامین یوسفی(فارس)،مسیح مرادی(فارس)ماده۶۰متر مانع:علی سلامتیان(قم)،امیر حسین عزیزی(اصفهان)،مسعود کامران(اصفهان)ماده۴۰۰متر:آرش سیاری(لرستان)،میلاد ناصح جهانی(آذربایجان شرقی)،سجاد آقایی(خراسان رضوی)ماده۸۰۰متر:سبحان احمدی(کرمانشاه)،علی امیریان(سیستان‌وبلوچستان)،امید امیریان(سیستان‌وبلوچستان)ماده ۱۵۰۰متر:علی امیریان(سیستان‌وبلوچستان)،امیر فرزام صفری(کرمانشاه)،سید امیر زمانپور(کردستان)ماده۳۰۰۰متر:سید امیر زمانپور(کردستان)،حسین نوری(کهگیلویه‌و بویر احمد)،جلیل ناصری(ایلام)ماده پرتاب وزنه:حسین روزگار(فارس)،محمدرضا طیبی(مازندران)،مهدی صابری(اصفهان)ماده پرش طول:مهدی تماری(بوشهر)،محمد امین قره(گلستان)،محمدرضا فیروزکوهی(مازندران)ماده پرش سه‌گام:مجتبی زاهدی(خراسان رضوی)،وحید صدیق(مازندران)،حمیدرضا کیا(گلستان)ماده پرش ارتفاع:کیوان قنبرزاده(مازندران)،مهدی خدادادی(مازندران)،محمد مهدی کریم‌زاده(اصفهان)ماده پرش با نیزه:ارشیا مصدقی(تهران)،محمد مهدی معتمد نیا(البرز)،حسین فلاح(تهران)ماده هفتگانه:عرفان محمودی(تهران)،امیر مهدی حنیفه(تهران)،پویان شکری(تهران)ماده ۴در۴۰۰متر :محمدرضا طالعی(اردبیل)،علی امیریان(سیستان‌و بلوچستان)و دوندگان ۴۰۰متر
یازدهمین دوره رقابت‌های دوومیدانی داخل سالن قهرمانی آسیا طی روزهای ۲۸الی۳۰بهمن ماه به میزبانی کشورمان و در ورزشگاه آفتاب انقلاب برگزار خواهد شد.
کد خبر 6012930"
sport,"به گزارش خبرنگار مهر، پس از اینکه کنفدراسیون فوتبال آسیا مهدی طارمی را به دلیل دریافت کارت قرمز در دیدار با سوریه مبلغ ۲ هزار دلار جریمه کرده بود این کنفدراسیون باز هم احکام جدیدی را علیه این بازیکن و همچنین فدراسیون فوتبال ایران صادر کرده است. این احکام به اتفاقات دیدار ایران و سوریه مرتبط است.
طبق اعلام کمیته انضباطی و اخلاق کنفدراسیون فوتبال آسیا، مهدی طارمی به دلیل نقض ماده ۱۳.۱، ماده ۱۴.۵.۱ و پیوست ۸ آئین نامه انضباطی کنفدراسیون فوتبال آسیا به پرداخت مبلغ ۵ هزار دلار جریمه شده است. این مبلغ باید ظرف مدت ۳۰ روز از زمان اعلام آن پرداخت شود. در صورتی که این تخلف تکرار شود مهدی طارمی با جرایم سنگین‌تری مواجه خواهد شد. این جریمه به دلیل ورود مهدی طارمی به زمین بازی پس از سوت پایان بازی با سوریه صورت گرفته است.
علاوه بر این، فدراسیون فوتبال ایران به دلیل نقض ماده ۵۳.۱ آئین نامه انضباطی کنفدراسیون فوتبال آسیا به پرداخت مبلغ ۴ هزار و ۲۰۰ دلار جریمه شد. این حکم به دلیل جریمه انضباطی ۶ نفر از اعضای مرتبط با فدراسیون فوتبال ایران توسط داور دیدار ایران و سوریه صورت گرفته است.
کد خبر 6013781"
sport,"به گزارش خبرنگار مهر، رقابت‌های وزنه‌برداری قهرمانی بزرگسالان آسیا انتخابی المپیک ۲۰۲۴ پاریس از روز گذشته رسماً به میزبانی شهر تاشکند در کشور ازبکستان آغاز شد. تیم ملی وزنه برداری ایران با سه نماینده علیرضا عباسپور، علی عالی پور و عبدالله بیرانوند راهی این مسابقات شد. سه وزنه‌بردار جوانی که به گفته نواب نصیرشلال برای کسب تجربه راهی این میدان شدند. البته اعزام این سه نفر به مسابقات قهرمانی آسیا با واکنش‌های زیادی همراه بود، از ابتدا قرار بود نفرات المپیکی راهی این مسابقات نشوند اما اعزام تنها سه وزنه‌بردار جوان در شرایطی که انتظار می‌رفت نفرات بیشتری اعزام شوند چالش جدی برای وزنه‌برداری ایران به وجود آورد.
اعضای کمیته فنی در آخرین اردوی تیم ملی وزنه‌برداری ایران در چالوس حاضر شدند تا شرایط وزنه‌برداری و رکوردها را از نزدیک ببینند. طبق گفته «حسین توکلی یکی از اعضای کمیته فنی، در آن جلسه قرار شد برای اعزام به مسابقات قهرمانی آسیا دو سیاست در نظر گرفته شود؛ یکی افرادی که قرار است سهمیه کسب کنند و نیاز به حضور در این مسابقه دارند و دیگری افرادی که شانس کسب مدال در مسابقات قهرمانی آسیا دارند.»
با این وجود اما نفراتی در لیست اعزامی مسابقات قهرمانی آسیا قرار گرفتند که نه تنها شانس کسب سهمیه ندارند بلکه حتی شانس کسب مدال هم ندارند و طبق گفته نواب نصیرشلال این سه وزنه‌بردار تنها به مسابقات قهرمانی آسیا اعزام می‌شوند تا میدان ببینند.
چه کسی نفرات اعزامی به مسابقات قهرمانی آسیا را انتخاب کرد؟
نواب نصیرشلال سرمربی تیم ملی وزنه‌برداری ایران در گفت‌وگو با خبرنگار مهر، با بیان اینکه اعزام این سه وزنه‌بردار به مسابقات قهرمانی آسیا با نظر اعضای کمیته فنی بود گفت: رئیس فدراسیون بعد از جلسه‌ای که با اعضای کمیته فنی داشته به ما اسم داد، من از صحبت برخی دوستان اعضای کمیته فنی تعجب می‌کنم. شاید رضازاده جز کمیته فنی نبوده و یا این موضوع را با او مطرح نکردند. اما اسامی که انوشیروانی به ما داد بعد از نظر کمیته فنی بود. با توجه به مسابقه رکوردگیری و شرایطی که به اعضای کمیته فنی توضیح دادیم در نهایت طبق تصمیم‌گیری اعضای کمیته چند اسم به ما دادند که پس از بررسی یکی دو نفر از وزنه‌برداران را صلاح ندانستیم به مسابقات اعزام شوند و نام آن‌ها حذف و در نهایت همین سه نفر باقی ماندند که به مسابقات قهرمانی آسیا اعزام شوند.
در مقابل صحبت‌های سرمربی تیم ملی وزنه‌برداری، حسین توکلی یکی از اعضای کمیته فنی اعلام کرد که هیچ اسمی به سرمربی تیم برای اعزام به این مسابقات ندادند و تنها دو سیاست مهم از سوی کمیته فنی برای تیم ملی در نظر گرفته شده که به فدراسیون وزنه‌برداری ایران کمک کند. آن سیاست هم همانطور که گفته شد یکی اعزام نفراتی که شانس کسب سهمیه المپیک دارند و دیگر نفراتی که شانس مدال‌آوری دارند در اولویت اعزام قرار بگیرند. اما در نهایت انتخاب با خود سرمربی تیم ملی بوده و او نفرات اعزامی به مسابقات قهرمانی آسیا را انتخاب کرده است. نکته قابل توجه اینکه توکلی عضو کمیته فنی تیم ملی وزنه‌برداری معتقد است اگر اعضای کمیته فنی برای مسابقات قهرمانی آسیا اسم داده‌اند، چرا سرمربی تیم دوباره تغییراتی در آن ایجاد کرده است؟!
حتی توکلی در مورد خط زدن رسول معتمدی و از دست دادن شانس المپیک برای این وزنه‌بردار به خبرنگار مهر گفت: «وضعیت دست رسول زیاد خوب نیست، ضمن اینکه واقعاً فدراسیون او را حمایت کرد و به چندین مسابقه اعزام شد. رسول همیشه در اردوها بود و مورد حمایت قرار گرفت، اما فدراسیون الان از او ناامید شده که آیا رکوردهایش بهبود پیدا می‌کند یا خیر. نمی‌دانم وقت دادن یا ندادن به او درست باشد یا خیر. شاید هر مربی دیگری بود با توجه به شرایطی که رسول داشت از همان اول روی او حساب نمی‌کرد. ضمن اینکه ترس زیادی برای او بعد از مصدومیت به وجود آمده و به زمان نیاز دارد تا بتواند دوباره خودش را پیدا کند. من خودم بسیار امیدوار بودم که رسول برمی‌گردد. البته کسی هم به حذف او از مسابقات قهرمانی آسیا رأی نداد. اعضای کمیته فنی هیچکدام به حذف او رأی ندادند و حتی معتقد بودند که یک سهمیه را نسوزانیم و باز هم به او فرصت بدهیم تا در یک مسابقه دیگر شرکت کند و اگر در بین ۱۰ نفر قرار نگرفت خود به خود حذف خواهد شد.»
با توجه به صحبت‌های اعزامی کمیته فنی و همچنین سرمربی تیم ملی به نظر می‌رسد بین آن‌ها اختلاف نظر و دلخوری زیادی به وجود آمده که ترکش آن به مسابقات قهرمانی آسیا اصابت کرد، در این میدان تیم ملی وزنه‌برداری با حداقل‌ترین نفرات اعزام شد. شاید اگر اعضای کادرفنی و سرمربی تیم ملی به یک توافق می‌رسند و در همان شبی که از اردوی تیم ملی بازدید کردند اختلافات را حل می‌کردند الان تیم وزنه‌برداری ایران برای مسابقات قهرمانی آسیا شرایط بهتری داشت.
با توجه به شرایط پیش آمده به نظر می‌رسد رئیس فدراسیون پس از بازگشت از ازبکستان حل مشکلات درون خانوادگی را در اولویت کار خود قرار دهد؛ اعضای کمیته فنی معتقدند به هیچ عنوان قصد ندارند رودرروی سرمربی قرار بگیرند اما تصمیماتی که برای اعزام برخی نفرات به مسابقات قهرمانی آسیا گرفته شد نشان می‌دهد اختلافات بین اعضای کمیته فنی و سرمربی تیم وجود دارد و باید رئیس فدراسیون هر چه سریع‌تر به این موضوع ورود کند تا وزنه‌برداری در سال المپیک با چالش روبه‌رو نشود.
در هر حال مسئولیت تیم اعزامی به مسابقات قهرمانی آسیا به گفته اعضای کمیته فنی سرمربی تیم ملی است اما شاید بهتر بود برای این مسابقات تصمیمات بهتری گرفته می‌شد تا تیم اعزامی با این هزینه‌های سرسام آور دست پر به ایران بازمی‌گشت.
کد خبر 6013682
سیده فرزانه شریفی"
sport,"به گزارش خبرگزاری مهر، بیست‌وسومین دوره مسابقات والیبال قهرمانی باشگاه‌های برتر زنان ایران با حضور هفت تیم مهرسان، هوران یزد، پیکان تهران، فولاد مبارکه سپاهان، ذوب آهن اصفهان، مس رفسنجان و سایپا تهران از پنجم آبان ماه آغاز شد و مرحله مقدماتی این دوره از رقابت‌ها پس از گذشت چهارده هفته، روز جمعه (۱۳ بهمن ۱۴۰۲) به پایان رسید.
تیم‌های سایپا تهران، فولاد مبارکه سپاهان، مهرسان تهران و ذوب آهن اصفهان به مرحله نیمه نهایی راه یافتند و این رقابت‌ها با حضور چهار نماینده از شهرهای تهران و اصفهان پیگیری خواهد شد.
دیدارهای مرحله نیمه‌نهایی لیگ برتر زنان به صورت دو برد از سه مسابقه است که دور رفت سه شنبه ۱۷ بهمن، دور برگشت دوشنبه ۲۳ بهمن و در صورت نیاز به مسابقه سوم، این دیدارها روز شنبه ۲۸ بهمن برگزار می‌شود.
در دور رفت مرحله نیمه‌نهایی این رقابت‌ها، تیم صدرنشین سایپا از تیم ذوب آهن اصفهان در سالن فدراسیون والیبال میزبانی می‌کند. تیم سایپا در هفته دوم و نهم مرحله مقدماتی موفق به برد سه امتیازی برابر ذوب آهن شد.
سایپا تهران در پایان مرحله مقدماتی با ۱۱ برد، یک شکست و کسب ۳۳ امتیاز در جایگاه نخست جدول ایستاد و ذوب آهن اصفهان هم با ۶ برد و ۱۹ امتیاز رتبه چهارم را به دست آورد و آخرین سهمیه حضور در مرحله نیمه نهایی را از آن خود کرد.
در دیدار دیگر دور رفت نیمه نهایی، فولاد مبارکه سپاهان و مهرسان تهران به مصاف یکدیگر خواهند رفت. این رقابت در سالن شهید میثمی اصفهان برگزار می‌شود و طلایی پوشان سپاهان از شاگردان فاطمه رشیدی میزبانی خواهند کرد.
فولاد مبارکه سپاهان با ۱۰ برد و ۲۸ امتیاز (رتبه دوم) و مهرسان تهران با ۸ برد و ۲۵ امتیاز (جایگاه سوم) راهی مرحله نیمه نهایی شدند. مهرسان در کارنامه خود ۴ باخت در مرحله مقدماتی دارد که ۲ مورد از آن مربوط به دیدار با سپاهان در هفته‌های دوم و نهم است و در هر دو دیدار شاگردان فریبا صادقی موفق به پیروزی با نتیجه سه بر دو مقابل بلندقامتان مهرسان شده‌اند.
نخستین دوره مسابقات والیبال قهرمانی باشگاه‌های برتر زنان ایران در سال ۱۳۸۰ به صورت دوره‌ای برگزار شد و تیم هما تهران به قهرمانی در این دوره از مسابقات دست یافت. از سال ۱۳۸۰ که این رقابت‌ها آغاز شد، لیگ برتر والیبال زنان تا کنون ادامه یافته است و تیم ذوب‌آهن اصفهان با شش دوره قهرمانی، پرافتخارترین تیم شرکت کننده در این مسابقات است. این تیم هفت عنوان نایب قهرمانی و چهار مدال برنز نیز در پرونده کاری خود در لیگ برتر دارد.
در بیست‌ودو دوره گذشته لیگ برتر زنان ایران ۱۰ تیم در سکوی نخست و قهرمانی ایستاده‌اند.
هما تهران (۱۳۸۲،۱۳۸۰ و ۱۳۸۳)، دانشگاه آزاد (۱۳۸۱ و ۱۳۹۳)، ذوب‌آهن اصفهان (۱۳۸۴ تا ۱۳۸۸ و ۱۳۹۷)، پرسپولیس (۱۳۸۹)، گیتی پسند (۱۳۹۰ و ۱۳۹۱)، گاز تهران (۱۳۹۲ و ۱۳۹۴)، بانک سرمایه (۱۳۹۵)، پیکان تهران (۱۳۹۶ و ۱۴۰۱)، سایپا تهران (۱۳۹۹) و باریج اسانس کاشان (۱۴۰۰). سال ۱۳۹۸ به دلیل شیوع کرونا مسابقات تعطیل شد و ناتمام ماند.
برنده دو تیم سایپا و ذوب‌آهن که سابقه قهرمانی در لیگ برتر زنان را دارند، امسال یک پای فینال خواهد بود و در طرف دیگر برنده جدال فولاد مبارکه سپاهان و مهرسان که تا کنون سابقه قهرمانی ندارند، دیگر فینالیست این دوره از مسابقات است.
برنامه دیدارهای دور رفت (سه‌شنبه ۱۷ بهمن) مرحله نیمه‌نهایی لیگ برتر زنان به قرار زیر است:
سایپا تهران – ذوب‌آهن اصفهان، سالن فدراسیون
فولاد مبارکه سپاهان – مهرسان تهران، سالن شهید میثمی
این مسابقات ساعت ۱۲ ظهر به صورت همزمان برگزار می‌شود.
کد خبر 6013926
سیده فرزانه شریفی"
sport,"به گزارش خبرنگار مهر، در آخرین دیدار از مرحله یک چهارم نهایی جام ملت‌های آسیا ۲۰۲۳ تیم‌های ملی فوتبال قطر و ازبکستان شامگاه شنبه ۱۴ بهمن به مصاف هم رفتند که این بازی در وقت‌های قانونی و اضافه با نتیجه تساوی یک بر یک به پایان رسید تا تکلیف پیروز این بازی در ضربات پنالتی مشخص شود.
در ضربات پنالتی قطری‌ها با درخشش «مشعل برشام» دروازه‌بان خود موفق شدند با نتیجه ۳ بر دو ازبکستان را شکست دهند و حریف ایران در مرحله نیمه نهایی این مسابقات شوند. برشام با حضور در درون دروازه قطر عملکرد خیلی خوبی را از خود در جریان بازی به نمایش گذاشت و بارها با واکنش‌های خود مانع از ورود توپ به دروازه خود شد.
اوج درخشش برشام در ضربات پنالتی بود که او توانست ۳ ضربه بازیکنان ازبکستان را مهار کند و مرد اصلی قطری‌ها در پیروزی این بازی بود. تیم‌های ملی فوتبال قطر و ایران باید روز چهارشنبه ۱۸ بهمن و در دومین دیدار از مرحله نیمه نهایی جام ملت‌های آسیا ۲۰۲۳ رو در روی هم قرار گیرند.
برشام با واکنش‌هایی که در بازی با ازبکستان داشت، نشان داد که شاگردان امیر قلعه نویی کار راحتی برای باز کردن دروازه او ندارند و اگر کار به ضربات پنالتی کشیده شود با توجه به حضور دو دروازه‌بان پنالتی گیر در درون دروازه هر دو تیم، شاهد رقابت زیبایی خواهیم بود.
کد خبر 6013718"
sport,"به گزارش خبرنگار اعزامی مهر به قطر، تیم ملی فوتبال ایران امروز شنبه در مرحله یک چهارم نهایی جام ملت‌های آسیا مقابل ژاپن به برتری ۲ بر یک رسید.
تیم ملی فوتبال کشورمان چهارشنبه در نیمه نهایی این بازی‌ها به مصاف برنده دیدار قطر و ازبکستان خواهد رفت.
قرار است برخی مربیان تیم ملی پس از بازی با ژاپن امشب در ورزشگاه «البیت» حاضر شده و حریف احتمالی تیم ملی را در نیمه نهایی مورد آنالیز قرار بدهند.
کد خبر 6013408
مهدی مرتضویان"
sport,"به گزارش خبرگزاری مهر و به نقل از روابط عمومی فدراسیون بدمینتون، امروز اتفاقی تاریخی در رقابت‌های بین المللی فجر رخ داد و تیم دوبل دختران ایران با غلبه بر تیم قدرتمند مکزیک فینالیست رقابت‌ها شدند.
اسکندری و تاجیک در حالی به این موفقیت عظیم دست یافتند که تمامی شرکت کنندگان رقابت های فجر همگی حائز رنکینگ زیر ۱۰۰ جهان هستند و جز قدرتمندترین های جهان بدمینتون محسوب می شوند. این اتفاق تاریخی برای بدمینتون بانوان شکوه ایران را در رقابت های بین المللی نشان داد.
امروز در ادامه رقابت‌های سی و دومین دوره رقابت های بین المللی فجر امروز تیم دوبل (دونفره) ایران در نیمه نهایی به میدان رفتند. پریا اسکندری و رومینا تاجیک که روز گذشته با غلبه بر تیم قدرتمند هند مدال برنز خود را قطعی کرده بودند امروز صبح نیز با غلبه بر تیم دو نفره مکزیک در نیمه نهایی فینالیست شدند.
اسکندری و تاجیک حریفان مکزیکی خود یعنی هارامارا گیتان و سابرینا سولیس را دو بر یک و با نتایج ۲۱ بر ۱۱، ۱۱ بر ۲۱ و ۲۱ بر ۱۵ شکست دادند و فینالیست فجر شدند. مدال نقره این دو دختر بدمینتون باز ایرانی قطعی است و این دو فردا برای مدال طلا تلاش خواهند کرد. رنکینگ حریف ایران در نیمه نهایی ۶۴ بود. در واقع اسکندری و تاجیک مقابل یکی از تیم های برتر جهان این پیروزی بزرگ و ارزشمند را به دست آوردند.
کد خبر 6012911"
sport,"به گزارش خبرنگار مهر، تیم فوتبال پرسپولیس برای تقویت خود در نیم فصل دوم رقابت‌های لیگ برتر، تاکنون عیسی آل کثیر در خط حمله و عبدالکریم حسن در خط دفاع توسط پرسپولیس جذب شده‌اند و هنوز در پست هافبک دفاعی بازیکنی جانشین میلاد سرلک نشده است.
رضا درویش مدیرعامل باشگاه پرسپولیس در حاشیه مراسم یادبود زنده یاد علی انصاریان و مهرداد میناوند اظهار داشت: فقدان این دو عزیز بسیار دردناک است و به یاد دارم که این دو نفر همیشه با مردم بودند.
او در خصوص اخبار نقل و انتقالاتی باشگاه پرسپولیس گفت: سعی می‌کنیم بهترین اخبار را به هواداران پرسپولیس بدهیم و هواداران منتظر خبرهای خوب باشند.
کد خبر 6014434"
sport,"به گزارش خبرگزاری مهر، از سوی سازمان لیگ فدراسیون کشتی، جدول برگزاری مسابقات لیگ کشتی در سال ۱۴۰۳ اعلام شد. مسابقات لیگ کشتی سال آینده در رده‌های بزرگسالان (لیگ برتر) جوانان و زیر ۲۳ سال (لیگ دسته اول) نوجوانان و خردسالان (لیگ منطقه‌ای) برگزار می‌شود.
سازمان لیگ فدراسیون کشتی، جدول زمانبندی برگزاری این رقابت‌ها را به شرح زیر اعلام کرد:
کد خبر 6013998
سیده فرزانه شریفی"
sport,"به گزارش خبرنگار مهر، تیم‌های ملی فوتبال ایران و ژاپن در مرحله یک چهارم نهایی جام ملت‌های آسیا ۲۰۲۳ از ساعت ۱۵ امروز شنبه ۱۴ بهمن در ورزشگاه اجوکیشن سیتی به مصاف هم رفتند که این بازی با برتری دو بر یک تیم ایران به پایان رسید.
ژاپنی‌ها ۵۸ و ایرانی‌ها ۴۲ درصد صاحب توپ و زمین بازی بودند. بازیکنان ایران ۱۷ و بازیکنان ژاپن ۸ شوت به سمت دروازه‌ها شلیک کردند که ۴ شوت ایرانی‌ها و دو شوت ژاپنی‌ها در چهارچوب بود. بازیکنان ایران ۲۲۵ با دقت ۷۲ درصد و بازیکنان ژاپن ۳۶۱ پاس با دقت ۸۲ درصد توپ‌ها را بین هم رد و بدل کردند.
بازیکنان ایران ۱۲ و بازیکنان ژاپن ۱۵ بار مرتکب خطا شدند و ۳ کرنر سهم هر تیم در این بازی بود.
کد خبر 6013289"
sport,"به گزارش خبرنگار مهر، تیم‌های ملی فوتبال ایران و ژاپن امروز شنبه از ساعت ۱۵ در مرحله یک چهارم نهایی جام ملت‌های آسیا فینال زودهنگام این مسابقات را برگزار خواهند کرد.
«واتارو اندو» بازیکن سرشناس تیم ملی فوتبال ژاپن معتقد است این دیدار بازی سختی برای ژاپن خواهد بود. او در خصوص این دیدار گفته است: ایران در رده بندی فیفا یک پله با ما اختلاف دارد که نشان دهنده قدرت بالای این تیم است. ما در آخرین دیداری که برابر این تیم به میدان رفتیم پیروز شدیم اما بازی آسانی نبود و مطمئن هستم این بار هم بازی آسانی در پیش نداریم. اما مطمئنم تا زمانی که به توانایی‌هایمان ایمان داشته باشیم مشکلی نخواهیم داشت. بنا بر این با اعتماد به نفس به سراغ این چالش خواهیم رفت.
وی در ادامه گفت: بازیکن شماره ۲۰ این تیم (سردار آزمون) از جوانی در تیم ملی این کشور حضور دارد و بازیکن خطرناکی است و در آخرین دیداری هم که رو در روی هم قرار گرفتیم در زمین حضور داشت. توانایی فردی و تکنیک بالایی دارد و باید مراقب او باشیم. باید در این دیدار از هماهنگی خوبی در تمام خطوط برخوردار باشیم و فکر می‌کنم این بازی مهمترین دیدار ما جام ملت‌ها است.
کد خبر 6010902"
sport,"به گزارش خبرگزاری مهر و به نقل از روابط عمومی فدراسیون تکواندو، یازدهمین دوره رقابت‌های بین المللی فجیره صبح امروز یکشنبه با برگزاری مسابقات رده سنی بزرگسالان و با حضور ۴۵۹ تکواندوکار در ورزشگاه «شیخ زائد» شهر فجیره آغاز می‌شود. مراسم قرعه کشی این رقابت‌ها عصر شنبه برگزار شد و نمایندگان ایران رقبای خود را شناختند.
در وزن ۵۸- کیلوگرم که ۵۴ تکواندوکار حضور دارند، ابوالفضل زندی در بالای جدول دور نخست استراحت دارد و سپس به دیدار دو تکواندوکار از قزاقستان می‌رود. در قسمت پایین همین جدول علیرضا حسین پور نیز با قرعه مشابه با زندی. بعد از یک دور استراحت باید با برنده مبارزه دو تکواندوکار قراقستانی پیکار کند.
در این سمت جدول باربد جباری (عضو تیم گلستان) ابتدا با «محمد شریف» از مصر پیکار می‌کند و در صورت برتری به دیدار برنده مبارزه هند و آذربایجان خواهد رفت. احتمال مبارزه حسین پور و زندی در مرحله یک هشتم نهایی وجود دارد،
در سمت دیگر جدول وزن ۵۸- کیلوگرم مهدی حاج موسایی نیز همانند زندی و حسین پور دور نخست را استراحت کرده و سپس با برنده مبارزه دو تکواندوکار قراقستانی دیدار خواهد کرد.
در وزن ۸۷+ کیلوگرم که ۲۱ تکواندوکار وزنکشی کرده‌اند، میرهاشم حسینی در مبارزه اول به دیدار «مهند ابولطیف» از عربستان می‌رود و در صورت پیروزی «روسلان زاپاروف» از قزاقستان را پیش رو خواهد داشت. آرین سلیمی دیگر نماینده کشورمان در این وزن ابتدا «ماولونوف» تکواندوکار ازبکستانی را پیش رو دارد و در ادامه باید با برنده مبارزه میرهاشم حسینی، قزاقستان یا ازبکستان پیکار کند.
مجید افلاکی به عنوان سرمربی، رضا ایمان زاده مربی و دکتر یاوری پزشک تیم ملی در این مسابقات هستند.
کد خبر 6013560"
sport,"به گزارش خبرگزاری مهر، اجلاس سالیانه و انتخاباتی زون آسیای مرکزی به منظور بررسی عملکرد ۲۰۲۳ و تنظیم و تصویب برنامه‌های ۲۰۲۴ با حضور تمامی اعضا روزهای ۱۲ و ۱۳ بهمن برگزار شد.
مرادی سرپرست فدراسیون والیبال ایران و محمدرضا داورزنی عضو هیأت رییسه فدراسیون جهانی نیز در این نشست که در بانکوک برگزار شد، شرکت کردند.
یکی از موضوعات این نشست، انتخاب رییس و نایب رییس منطقه آسیای مرکزی بود که بر این اساس محمدرضا داورزنی با ۱۲ رأی قاطعانه، مجدداً به عنوان نایب رییس کاوا انتخاب شد و محمد لطیف نیز همچنان به عنوان رییس منطقه آسیای مرکزی فعالیت خواهد کرد.
رقیب داورزنی در این پست یرمک از قزاقستان بود که تنها یک رأی آورد و اعضای کمیته‌های مختلف در روزهای آینده معرفی خواهند شد.
کد خبر 6013305
سیده فرزانه شریفی"
sport,"به گزارش خبرنگار اعزامی مهر به قطر، تکلیف چهار تیم راه یافته به نیمه نهایی جام ملت‌های ۲۰۲۳ آسیا در حالی مشخص شد که کمتر کسی تصور می‌کرد تیم ملی ژاپن به دلیل عملکرد فوق‌العاده یک سال گذشته خود با پذیرش شکست مقابل تیم ملی ایران نتواند جایی در این بین داشته باشد.
برد دو بر یک ملی‌پوشان فوتبال ایران مقابل ژاپن نه تنها رسانه‌های داخل کشور را تحت تأثیر قرار داده است بلکه نشریات ورزشی آسیا نیز به طور مفصل درباره غول‌کشی ایرانی‌ها نوشته‌اند.
«الشرق الاوسط» روزنامه معتبر جهان عرب با توضیح درباره برد دو بر یک ایران مقابل ژاپن از خونسردی بازیکنان ایران در کسب این پیروزی در ثانیه‌های پایانی بازی نوشت و عنوان کرد: علیرضا جهانبخش با خونسردی هر چه تمام پنالتی ایران را به گل تبدیل کرد تا هم تیمی‌هایش در داخل و روی نیمکت با وجود محرومیت مهدی طارمی به خوشحالی بپردازند.
همچنین عملکرد سامان قدوس نیز مورد توجه ویژه نامه‌های ورزش قطر همچون «العرب» قرار گرفته و او را بازیکنی در سطح کلاس جهانی توصیف کردند.
«گلف تایم» در بخش ورزشی خود به پیروزی بزرگ و تاریخی تیم ملی ایران مقابل ژاپن اشاره کرد و به قطر به عنوان میزبان بازی‌ها هشدار داد تا حواسشان را برای دیدار نیمه نهایی مقابل شاگردان امیر قلعه نویی جمع کنند.
دیدار تیم‌های ملی ایران و قطر ساعت ۱۸:۳۰ روز هجدهم بهمن ماه در ورزشگاه الثمامه شهر دوحه قطر برگزار می‌شود.
کد خبر 6013608
مهدی مرتضویان"
sport,"به گزارش خبرگزاری مهر، هفته هشتم از سی و ششمین دوره رقابت های لیگ برتر هندبال باشگاه های کشور در بخش مردان عصر امروز یکشنبه ۱۵ بهمن ماه و پس از ۶۰ روز وقفه، با برگزاری ۶ دیدار آغاز شد که طی آن تیم صنعت مس کرمان توانست با ادامه روند پیروزی‌های خود صدرنشین لیگ باقی بماند. تیم‌های سپاهان، نیروی زمینی شهید شاملی کازرون، پیکان سبزوار، گیتی‌پسند و نفت و گاز گچساران مقابل حریفان خود به برتری رسیدند.
در نخستین مسابقه هفته هشتم، فرازبام خائیز دهدشت مقابل نایب قهرمان فصل گذشته به زمین رفت و علی‌رغم ارائه یک نمایش خوب از بازیکنان جوان و نوجوانان خود، این بازی را ۳۶ بر ۲۷ واگذار کرد.
در مهمترین بازی امروز نیز صنعت مس کرمان صدرنشین که به طبس رفته بود توانست دست پر و با ۲ امتیاز کامل به کرمان برگردد. مس در این دیدار موفق شد تنها با یک گل بیشتر میزبان خود را شکست دهد تا با ۸ پیروزی و بدون شکست در صدر جدول رده‌بندی لیگ برتر بایستد.
پلیمر خلیج‌فارس خرم‌آباد نیز که میزبان طلایی پوشان اصفهان بود، نتوانست از امتیاز میزبانی خود بهره گیرد ونتیجه را برابر این تیم مدعی واگذار کرد تا سومین شکست فصل خود را ثبت کند. سپاهان با این پیروزی ۱۱ امتیازی شد و به رده چهارم جدول رسید.
پیکان سبزوار نیز کار سختی مقابل آلومینیوم اراک نداشت و ۳۳ بر ۲۱ مهمان خود را با شکست بدرقه کرد.
نفت و گاز گچساران نیز سومین پیروزی فصل خود را برابر پرواز رقم زد. در آخرین بازی هفته هشتم و در دربی اصفهان گیتی‌پسند توانست همشهری خود را از پیش رو بردارد.
نتایج کامل مسابقات هفته هشتم به این شرح است:
فرازبام خاییز دهدشت ۲۷ - نیروی زمینی شهید شاملی کازرون ۳۶
پرواز هوانیروز اصفهان ۳۲ - نفت و گاز گچساران ۳۵
زغال سنگ طبس ۲۲ - صنعت مس کرمان ۲۳
پیکان خراسان ۳۳ - آلومینیوم اراک ۲۱
پلیمر خلیج فارس خرم آباد ۲۳ - فولاد مبارکه سپاهان ۲۷
گیتی پسند اصفهان ۲۲ - فولاد سپاهان نوین ۱۷
در پایان هفته هشتم از رقابت های لیگ برتر هندبال مردان، تیم صنعت مس کرمان با ۱۶ امتیاز صدرنشین باقی ماند، گیتی‌پسند با ۱۵ و نیروی زمینی شهید شاملی با ۱۴ امتیاز در رده‌های دوم و سوم جای دارند. فولاد سپاهان با ۱۱، پلیمر خلیج‌فارس خرم‌آباد با ۱۰، زغال‌سنگ طبس با ۹، نفت و گاز گچساران با ۸ و پیکان خراسان با ۷ امتیاز در رده‌های چهارم تا هشتم قرار گرفتند. تیم پرواز هوانیروز، سپاهان نوین و آلومینیوم اراک با ۲ و فرازبام خائیز دهدشت بدون امتیاز در رده‌های بعدی قرار دارند.
هفته نهم از رقابت های لیگ برتر هندبال مردان ۲۰ بهمن ماه برگزار خواهد شد.
کد خبر 6014555"
sport,"به گزارش خبرنگار مهر، زهرا نعمتی در حاشیه مراسم تقدیر از برترین‌های فرهنگی بازی‌های پاراآسیایی در مورد برنامه‌های آتی گفت: حقیقتاً هنوز تصمیم قطعی برای حضور در مسابقات نگرفته‌ام، البته هفته آینده یکی دو جلسه با مسؤولان کمیته ملی المپیک و پارالمپیک دارم.
وی با اشاره به تقدیر صورت گرفته در مراسم امروز ادامه داد: افتخار این را داشتم که به عنوان ورزشکار اخلاق و فرهنگی تجلیل شد، این موضوع برای خود من و دیگر دوستان انگیزه می‌شود.
نعمتی در واکنش به اینکه این تقدیر مسؤولیت شما را سنگین‌تر می‌کند، تصریح کرد: مدت‌هاست مسؤولیت سنگینی بر دوش می‌کشم، فقط گاهی قهرمانی پایان کار نیست در بحث اخلاق و فرهنگ شروع کار است.
نعمتی در مورد حضور در بازی‌های پارالمپیک پاریس گفت: قطعاً اگر در بازی‌های پارالمپیک شرکت نکنم دلایل شخصی خودم را دارم و اجازه بدهید بعداً در این مورد صحبت کنم.
کد خبر 6013956
زینب حاجی حسینی"
sport,"به گزارش خبرنگار مهر، مسابقات مرحله یک چهارم نهایی جام ملت‌های آسیا با برگزاری ۴ دیدار به پایان رسید و تیم‌های ملی فوتبال ایران، قطر، کره جنوبی و اردن راهی مرحله نیمه نهایی این مسابقات شدند.
کنفدراسیون فوتبال آسیا تیم منتخب مرحله یک چهارم نهایی را اعلام کرد که محمد محبی، علیرضا جهانبخش و سردار آزمون در این تیم حضور دارند.
کد خبر 6013852"
sport,"به گزارش خبرنگار مهر، تیم‌های ملی فوتبال قطر و ازبکستان در آخرین دیدار مرحله یک چهارم نهایی جام ملت‌های آسیا از ساعت ۱۹ امروز در ورزشگاه «البیت» قطر با قضاوت «کیم هیگان» به مصاف هم رفتند که نیمه اول این دیدار با نتیجه یک بر صفر به سود قطر به پایان رسید.
برای قطر در نیمه اول «اتکیر یوسوپوف »(۲۷- گل به خودی) گلزنی کرد.
نیمه اول
این دیدار در حالی برگزار شد که قطری‌ها امیدوارند با بهره گیری از امتیاز میزبانی و حضور تماشاگران خودی بتوانند به برتری برسند و راهی مرحله نیمه نهایی شوند.
در اوایل بازی تیم قطر توپ و میدان را در اختیار داشت و نخستین حمله این تیم در دقیقه ۱۱ رقم خورد و ارسال بلند «احمد فتحی» از میانه میدان به عمق خط دفاعی ازبکستان در محوطه جریمه به «اکرم عفیف» رسید که ضربه پای چپ او را دروازه بان ازبکستان مهار کرد.
گلزنی قطر به لطف اشتباه دروازه‌بان ازبکستان
در دقیقه ۲۷ «حسن الهیدوس» از سمت راست صاحب توپ شد و در حالی در کناره‌های خط عرضی صاحب توپ بود ارسال خود را انجام داد که توپ پس از برخورد با مدافع ازبکستانی و به دنبال آن دفع اشتباه دروازه‌بان این تیم تغییر مسیر پیدا کرد و وارد دروازه شد تا نخستین گل عنابی‌ها به ثمر برسد.
در دقیقه ۳۶ «اوستون اورونوف» حرکت خود را از سمت چپ آغاز کرد و وارد محوطه جریمه قطر شد و پس در عرض او به «عزیزبک تورگون‌بائف» رسید که مدافع تیم ملی قطر خود را برابر ضربه او پرتاب کرد تا این ضربه در آستانه ورود به دروازه با برخورد به او به کرنر برود.
نیمه اول این دیدار در نهایت با نتیجه یک بر صفر به سود تیم ملی فوتبال قطر به پایان رسید.
کد خبر 6013433"
sport,"به گزارش خبرنگار مهر، مولفه اصلی برابر یک تیم سرعتی گذاشتن صد در صد توان و قدرت و روی آوری به یک بازی فیزیکی است. علاوه بر آن مهم‌ترین اصل در چنین مسابقه‌ای پیروزی در نبردهای یک در مقابل یک می‌باشد.
مرور لحظات حساس بازی پیروزمندانه تیم ملی ایران برابر ژاپن و شکستن تابوی این تیم تا دندان مسلح و پرستاره و با برنامه، حکایت از برتری بی‌چون و چرا در تمامی نبردهای فیزیکی تن به تن در دفاع و گرفتن زهر تکنیک و سرعت از بازیکنان بین المللی این تیم و پیروزی در نبردهای یک در مقابل یک در فاز حمله و رسیدن به فضای مناسب را داشت .
در روزی که دو وینگر تیم امیر قلعه نویی در سیستم ( ۱_ ۳ _۲ _۴ ) متخذه ( جهانبخش و محبی ) بهترین بازی خود را به نمایش گذاشتند، اصل مهم قدرت دریبلینگ آنها و عبور از مدافعین مستقیم در فاز حمله و بازگشت و حضور در ساختار دفاعی از میانه میدان خودی و بازپس‌گیری توپ با قلدری و آمادگی بدنی کاملاً بالا بود که این حس و شکل از تاکتیک فردی در نزد تمامی بازیکنان تیم ملی دیده می‌شد و کاملاً مشهود بود.
برای رسیدن به این فرم از بازی البته قبل از داشتن قدرت بدنی بالا باید که دارای توان ذهنی و انگیزه کافی بود که این مهم هم با درایت کادر فنی حاصل گشت. پس از سپری نمودن بیش از سی و پنج دقیقه کمی سردرگم و عقب نشینی و قرار گرفتن تحت تاثیر نام حریف و ثبت گل اول بازی ، آن بیداری ایرانی رخ داد!
قرار نبود با جام خداحافظی کنیم بنابراین استارت اصلی پس از گل ژاپن و شروع حملات گسترده و مرگبار از آغاز نیمه دوم رقم خورد. اتخاذ یک ترکیب کاملاً شجاعانه و با برنامه و مطالعه و سپس اصرار به ادامه این شکل از بازی بدون تعویض با همان نیروهای فعال و پرانگیزه حاضر در میدان، یکی دیگر از دلایل این پیروزی بزرگ بود.
نیمکت نشینی احسان حاج صفی در حالی که وی بهترین بازیکن میدان قبلی بود عین شجاعت و رسیدن به آن تصمیم مهم بود. حضور یک جوان انرژیک و سرعتی و مقابله او با بازیکنان سرعتی و تکنیکی ژاپن و گسترش و تعمیم این تفکر در ارکان کلی تیم به همراه اتخاذ یک بازی فیزیکی ، ما را به یک چهارم جام ملت‌ها رساند. در راه کسب یکی از مهمترین پیروزی‌های ایران در جام ملت‌ها ، شاهد ثبت یکی از فنی‌ترین و زیباترین گل‌های تیم ملی و جام ملت‌ها هم بودیم.
وقتی امید ابراهیمی توپ شروع مستقیم بازی توسط دروازه‌بان ژاپنی تحت تاثیر فشار پرس مهاجمین ایران را با سر به جهانبخش رساند دریبل سرپا و سپس یک پاس زمینی مستقیم از کاپیتان تیم ملی خط اول دفاع ژاپن خط هافبک سه نفره این تیم را شکست و سپس یک دریافت و چرخش خوب از آزمون و یک پاس فوق العاده در فضای خالی پشت مدافعین خط دوم ، یعنی دفاع چهار نفره ژاپن را از بازی خارج کرد ، حالا محبی بهترین بازیکن میدان آماده بود تا با روی پا زاویه مخالف دروازه را هدف قرار داده و مهم‌ترین گل زندگی ورزشی خود را ثبت نماید.
اما قبل از آن دفاع مستحکم ایران در این دیدار در مقابل تک مهاجم حریف و فروریختن دروازه ما ، در جاگیری به مشکل خورد و تداخل وظایف و پیچیدن چهار عنصر دفاعی به هم ، گلزن ژاپن را در نقطه پنالتی صاحب فضای مناسب برای ضربه نهایی نمود. مشکلی که ان‌شالله برای رسیدن به جام در دسترس به مانند دیگر مشکلات قبلی تیم ملی که در برابر ژاپن برطرف شده بود ، باید که بازبینی و و رفع شود.
نویسنده: یعقوب وطنی - دبیر کانون مربیان فوتبال تهران
کد خبر 6014209"
sport,"به گزارش خبرنگار مهر، پس از جدایی یحیی گل محمدی از هدایت تیم فوتبال پرسپولیس، مدیران این باشگاه پس از سه دور مذاکره با برانکو ایوانکوویچ نتوانستند نظر این مربی را برای حضور مجدد روی نیمکت پرسپولیس جلب کنند و او ترجیح داد در مقطع فعلی عهده دار این تیم پر هوادار تهرانی نشود. پس از عدم حضور برانکو، پرسپولیسی‌ها با دو گزینه دیگر وارد مذاکره شدند و در پایان به دلیل آنچه که قیمت بالای سایر مربیان عنوان کردند، «اوسمار لاس ویرا» دستیار برزیلی گل محمدی را به عنوان جانشین وی انتخاب و معرفی کردند.
غلامرضا فتح آبادی پیشکسوت باشگاه پرسپولیس در خصوص انتخاب اوسمار به عنوان سرمربی جدید پرسپولیس اظهار داشت: من از کادر مدیریتی باشگاه بابت طلف کردن زمان گلایه مند هستم، رضا درویش و سایر مدیران پرسپولیس نباید فقط منتظر برانکو ایوانکوویچ می‌مانند زیرا این مربی با شگردی که به کار برد توانست مشکل حضور خود در ایران را حل کند تا اگر خواست در آینده به کشورمان سفر داشته باشد بدون مشکل در تردد باشد. او از همان اول هم نمی‌خواست هدایت پرسپولیس را بر عهده بگیرد اما با صحبت‌هایی که انجام می‌داد مدیران و هواداران پرسپولیس را دو دل می‌کرد.
او ادامه داد: در مقطع فعلی اوسمار بهترین گزینه برای هدایت پرسپولیس بود، این مربی درست است که سابقه آنچنانی نداشته اما در طی ۵/‬ ۱ سال اخیر او در کنار تیم و از همه مهم‌تر دستیار اول یحیی گل محمدی بوده و توانسته شناخت بسیار خوبی از بازیکنان داشته باشد. حتی اگر دقت کرده باشید گل محمدی در دیدارهای مختلف زمانی که می‌خواست سیستم بازی تیم خود را تغییر دهد از اوسمار مشورت می‌گرفت و خود گل محمدی به او اعتماد زیادی داشت.
کارشناس فوتبال افزود: اکنون زمان حمایت از این مربی توسط، بازیکنان، مدیریت و هواداران است، همچنین باید کادر فنی او تقویت شود. خدا را شکر که سید جلال حسینی به سایر نفرات کادر فنی اضافه شد و امیدوارم حسین عبدی هم به تیم ملحق شود. عبدی از بزرگان پرسپولیس است و در تیم‌های پایه هم توانسته عملکرد خوبی داشته باشد. کادر فنی پرسپولیس تقویت شود اوسمار می‌تواند در تیم نتایج خوبی کسب کند و نباید با شکست در یک بازی تدارکاتی هجمه‌ها علیه او افزایش یابد.
فتح آبادی تصریح کرد: خرید عیسی آل کثیر بسیار خوب و برای پرسپولیس سودمند است. زوج او و شهاب زاهدی می‌تواند یکی از بهترین خط حمله‌ها را در لیگ تشکیل دهد. زاهدی توانایی بالایی در ضربات سر دارد و از طرفی آل کثیر هم در محوطه جریمه یک تمام کننده حرفه است و به نظرم این دو مهاجم می‌توانند کمبود گلزنی در پرسپولیس را بهبود ببخشند. «عبدالکریم حسن» مدافع چپ توانمندی است که می تواند در خط دفاع و همچنین بخش هجومی به تیم کمک کند.
او در خصوص نقطه ضعف پرسپولیس گفت: با جدایی میلاد سرلک اکنون به نظرم نبود یک هافبک دفاعی در تیم حس می شود. مسعود ریگی عملکرد خوبی داشته اما باید یک نفر در کنار او حضور داشته باشد تا سروش رفیعی بتواند تمرکز خود را در بخش هجومی افزایش دهد. یک دروازه بان خوب هم اگر به تیم اضافه شود به نظرم شاهد یکی از کامل ترین تیم های حاضر در لیگ خواهیم بود.
کد خبر 6008832"
sport,"به گزارش خبرنگار مهر، تیم‌های ملی فوتبال ایران و ژاپن در مرحله یک چهارم نهایی جام ملت‌های آسیا ۲۰۲۳ امروز شنبه ۱۴ بهمن به مصاف هم رفتند که نیمه اول این دیدار با برتری یک بر صفر ژاپن به پایان رسید.
بازیکنان ژاپن ۵۹ و بازیکنان ایران ۴۱ درصد صاحب توپ بودند. ایرانی‌ها ۷ و ژاپنی ۴ شوت به سمت دروازه‌ها داشتند که یک شوت از هر تیم در چهارچوب دروازه بود. بازیکنان ژاپن دو کرنر در این بازی داشتند و شاگردان قلعه نویی هیچ کرنری در نیمه اول نداشتند.
شاگردان موریاسو ۲۵۱ و شاگردان قلعه نویی ۱۷۹ پاس با یکدیگر رد و بدل کردند که ۸۴ درصد پاس ژاپنی‌ها و ۷۷ درصد پاس ایرانی‌ها صحیح بود؛ همچنین علیرضا جهانبخش از سوی سایت «sofascore» با کسب نمره ۹/‌‬ ۶ بهترین بازیکن ایران در زمین شناخته شد.
کد خبر 6013192"
sport,"به گزارش خبرنگار مهر، تیم ملی تنیس ایران در پلی‌آف گروه دو جهانی دیویس کاپ باید به مصاف تیم استونی برود. میزبانی این رقابت‌ها ابتدا به عهده ایران بود اما عدم تمایل استونی برای حضور در کشورمان باعث شد فدراسیون تنیس ایران با چالش‌هایی برای میزبانی از این بازی مواجه شود.
در نهایت نیز با شکایت‌هایی که به دادگاه ورزش و فدراسیون جهانی شد رای صادره مبنی بر این شد که این بازی باید با حفظ حق میزبانی ایران در یک کشور ثالث برگزار شود.
فدراسیون تنیس ایران ابتدا کشور پاکستان را به عنوان میزبان معرفی کرد که این درخواست هم به دلیل شرایط خاص این کشور رد شد. سریلانکا گزینه بعدی فدراسیون ایران بود که در نهایت با موافقت فدراسیون جهانی همراه شد و حالا قرار است سریلانکا به عنوان کشور ثالث میزبان دیدار دو تیم ایران و استونی باشد.
این بازی ابتدا قرار بود در تاریخ ۱۳ الی ۱۵ بهمن ماه به میزبانی تهران برگزار شود ولی با توجه به اتفاقات رخ داده تاریخ برگزاری این بازی به ۲۵ و ۲۶ اسفندماه موکول شد.
تیم تنیس دیویس کاپ ایران تابستان امسال در مسابقات سریلانکا دست به کار بزرگی زد و با شکست تمامی مدعیان جواز حضور در مرحله پلی‌آف گروه دو جهانی را برای اولین بار کسب کرد. حالا باید منتظر ماند و دید آیا این بار هم تنیسورهای کشورمان در خاک سریلانکا موفق به شکست استونی خواهند شد یا خیر.
گفتنی است که تیم ملی کشورمان در صورت پیروزی در این دیدار می‌تواند همچنان جایگاه خود را در گروه دو جهانی حفظ کند.
کد خبر 6012902"
sport,"به گزارش خبرنگار مهر، کریم انصاری فرد پس از پیروزی ایران برابر ژاپن در مرحله یک چهارم نهایی جام ملت‌های آسیا ۲۰۲۳ اظهار داشت: واقعاً نمی‌دانم چطور احساساتم را بیان کنم و خدا را شکر می‌کنم که توانستیم بازی را با پیروزی پشت سر گذاشتیم.
او ادامه داد: پیشنهاد من به امیر قلعه نویی (ُسرمربی تیم ملی فوتبال ایران) این بود که علیرضا جهانبخش پنالتی را بزند و مطمئنم بودم که او می‌تواند این پنالتی را تبدیل به گل کند و واقعاً از ته دل برای او خوشحال هستم.
انصاری فرد خاطر نشان کرد: دست تک تک مردم ایران را می‌فشارم و می‌بوسم و از تمام دلگرمی‌هایی که به ما دادند تشکر می‌کنم و امیدوارم در ادامه مسیر هم موفق باشیم.
انصاری فرد افزود: این پیروزی مبارک مردم عزیز کشورمان باشد، یک بدهی به مردم ایران داشتیم و بخش کوچکی از آن را پرداخت کردیم.
او ادامه داد: ما در شرایط سخت کنار مردم ایران هستیم و به عشق مردم در هر بازی وارد زمین خواهیم شد و امیدوارم در ادامه مسابقات همانند امروز دل میلیون ها ایرانی را شاد کنیم.
کد خبر 6013329"
sport,"به گزارش خبرگزاری مهر به نقل از رسانه رسمی باشگاه استقلال، علی خطیر مدیرعامل باشگاه استقلال در مذاکره با جلال الدین ماشاریپوف با این ستاره مشهور فوتبال ازبکستان برای عقد قرارداد یک سال و نیمه به توافق رسید.
طرفین پیش نویس این قرارداد را امضا کردند و جلال الدین ماشاریپوف طی دو سه روز آینده برای شرکت در تست پزشکی و عقد قرارداد نهایی راهی تهران می‌شود.
کد خبر 6014008"
sport,"به گزارش خبرنگار مهر، تیم‌های ملی فوتبال ایران و ژاپن در مرحله یک چهارم نهایی جام ملت‌های آسیا ۲۰۲۳ روز گذشته شنبه ۱۴ بهمن در ورزشگاه اجوکیشن سیتی رو در روی هم قرار گرفتند که این بازی در پایان با برتری دو بر یک ملی‌پوشان کشورمان همراه بود.
این پیروزی در حالی برای ایران به دست آمد که شاگردان امیر قلعه نویی نیمه اول را با نتیجه یک بر صفر به حریف خود واگذار کرده بودند و در نیمه دوم با ارائه نمایشی بهتر نسبت به حریف توانستند برتری را برای خود به ارمغان بیاورند.
محمد محبی و علیرضا جهانبخش دو گل ایران در این بازی را وارد دروازه ژاپن کردند. طبق اطلاعات سایت‌های آماری، امید به گل تیم ملی ایران در نیمه دوم ۷۹/‌‬ ۱ و امید به گل ژاپن ۶۰/ ۰ ‬بود که نشان می‌دهد تیم ملی کشورمان امید به گل ۵ برابری نسبت به حریف قدرتمند خود داشته است.
همچنین بازیکنان تیم ملی در این بازی ۱۸ بار به سمت دروازه ژاپن توپ شلیک کردند در صورتی که در دیدارهای گذشته شاگردان قلعه نویی بیش از ۸ شوت به سمت دروازه رقبای خود نداشتند.
با توجه به پیروزی قطر برابر ازبکستان، تیم‌های ملی ایران و قطر باید روز چهارشنبه ۱۸ بهمن از ساعت ۱۸:۳۰ رو در روی هم قرار گیرند تا تکلیف تیم فینالیست مشخص شود.
کد خبر 6013651"
sport,"به گزارش خبرنگار اعزامی مهر به قطر، تیم ملی فوتبال ایران در حالی به پیروزی دو بر یک مقابل ژاپن در یک چهارم نهایی جام ملت‌های ۲۰۲۳ آسیا دست پیدا کرد که دو نیمه متفاوت را از شاگردان امیر قلعه نویی شاهد بودیم.
ملی‌پوشان فوتبال ایران در ۴۵ دقیقه ابتدایی یک گل از چشم بادامی‌ها دریافت کردند اما در نیمه دوم توانستند بازگشتی شگفت‌انگیز با دو گل داشته باشند تا سامورایی‌ها چمدان‌های خود را بسته و دوحه را ترک کنند.
تفاوت عملکرد بازیکنان در دو نیمه موضوع بحث اهالی فوتبال شده بود تا جایی‌که خبرنگاران در میکسدزون ورزشگاه اجوکیشن سیتی شهر دوحه در این خصوص صحبت کردند.
خبرنگار مهر کسب اطلاع کرد قلعه نویی به همراه دستیاران خود در بین دو نیمه تنها یکی دو نکته فنی را به بازیکنانش گوشزد کردند و بقیه زمان استراحت ۱۵ دقیقه‌ای را به صحبت‌های روحی و روانی اختصاص دادند. او با اعتماد به توانایی بالای بازیکنانش نشانه‌های فنی برتری تاکتیکی تیم ملی ایران به ژاپن را گوشزد کرد تا آنها با شجاعت بیشتری بازی رو به جلو انجام دهند.
همچنین قلعه نویی از آنها خواست بدون استرس بازی کنند و هر اتفاق پیش بینی نشده‌ای را در زمین مسابقه مثل لو دادن توپ و پاس‌های اشتباه خیلی زود فراموش کرده و تمرکز خود را روی جریان بازی بگذارند.
همچنین تنی چند از بازیکنان باتجربه نیز با هم تیمی‌های خود صحبت کرده تا اینگونه روحیه آنها را برای نیمه دوم بازیابی کنند. احسان حاج صفی کاپیتان اول تیم نیز که در این دیدار ترجیح داده شد روی نیمکت بنشیند هنگام شروع نیمه دوم با بازیکنان تیم صحبت کرد و تمرکز بالای فکری را از هم تیمی‌هایش خواست.
بردی که شیرینی صعود به جمع چهار تیم نهایی جام ملت‌های ۲۰۲۳ آسیا را به همراه داشت تا این تیم آماده بازی روز چهارشنبه هفته جاری مقابل قطر باشد.
کد خبر 6013607
مهدی مرتضویان"
sport,"به گزارش خبرگزاری مهر به نقل از سایت رسمی باشگاه صنعت مس رفسنجان پیرو مذاکرات صورت گرفته با گزینه‌های مورد نظر این باشگاه، محرم نویدکیا بازیکن سابق تیم ملی و باشگاه‌های سپاهان اصفهان و بوخوم آلمان و سرمربی سابق باشگاه سپاهان به عنوان سرمربی جدید تیم فوتبال مس رفسنجان انتخاب شد و با امضای قرارداد رسمی هدایت این تیم را در ادامه رقابت‌های لیگ برتر و جام حذفی بر عهده می‌گیرد.
دستیاران نویدکیا نیز با نظر سرمربی و پس از توافق نهایی با باشگاه به زودی معرفی خواهند شد.
کد خبر 6012986"
sport,"به گزارش خبرگزاری مهر و به نقل از سایت باشگاه پرسپولیس، سرخ‌پوشان ایران به اردوی ۹ روزه خود در شهر دوبی پایان دادند و بعدازظهر امروز به تهران بازگشتند.
با تصمیم کادر فنی، بازیکنان برای فردا استراحت دارند و از روز دوشنبه، تمرینات از سر گرفته خواهد شد تا تیم برای بازی با نفت و گاز گچساران در چارچوب دیدارهای جام حذفی کشور در روز جمعه ۲۰ بهمن آماده شود.
کد خبر 6013375"
sport,"به گزارش خبرگزاری مهر به نقل از روابط عمومی فدراسیون چوگان، قرعه کشی رقابت های چوگان جام فجر (هفتۀ بیست و دوم لیگ ملی چوگان، گرامیداشت دهه مبارک فجر) با حضور سرپرستان و نمایندگان تیم های شرکت کننده برگزار شد.
در این جلسه موذن زاده دبیر فدراسیون چوگان به بیان چگونگی برگزاری این دوره رقابت ها پرداخت و اظهار داشت بازی ها در روزهای دوشنبه و سه شنبه ۱۶ و ۱۷ بهمن ماه ۱۴۰۲ از ساعت ۹ تا ۱۲ صبح در باشگاه چوگان شهدا (قصر فیروزه) برگزار خواهد شد.
این رقابت ها با سطح هندیکاپ صفر تا ۴ برگزار می‌شود. تیم های نزاجا الف ، نزاجا ب ، فراجا ، شهدا و توپخانه اصفهان در این دوره از رقابت ها حضور خواهند داشت.
با توجه به تاکیدات رهبر معظم انقلاب اسلامی مبنی بر احیای این ورزش کهن ایرانی، تماشای دیدارها برای عموم مردم آزاد و رایگان خواهد بود.
کد خبر 6012862"
sport,"به گزارش خبرنگار مهر، چهار رویداد بین المللی جام فجر، جام ریاست فدراسیون جهانی (به همراه پاراتکواندو) و جام باشگاه‌های آسیا طی روزهای ۲۳ بهمن تا سوم اسفند ماه سال جاری به میزبانی فدراسیون تکواندو با حضور ۹۳۱ تکواندوکار داخلی و خارجی در محل خانه تکواندو برگزار خواهد شد. میدانی که ۴۰ امتیاز برای تکواندوکاران شرکت کننده در مسیر کسب سهمیه المپیک ۲۰۲۸ لس آنجلس ایالات متحده آمریکا خواهد داشت.
بر همین اساس سی سومین دوره رقابت‌های بین المللی جام فجر طی روزهای ۲۳ تا ۲۶ بهمن ماه با حضور تکواندوکاران کشورهای هند، افغانستان، ایران، جمهوری آذربایجان، قزاقستان، نپال، اردن، پاکستان، ارمنستان، مغولستان، عمان، ایران و عراق و پناهندگان حضور دارند. ۳۴۷ تکواندوکار (۲۱۳ آقا- ۱۳۴ خانم) در این مسابقات به مصاف هم می‌روند.
ششمین دوره جام ریاست فدراسیون جهانی (G۲) طی روزهای (۲۷ تا سی بهمن ماه) با حضور ۳۹۰ تکواندوکار از کشورهای ا ردن، هند، ایران، افغانستان، جمهوری آذربایجان، قزاقستان، نپال، اردن، پاکستان، ارمنستان، مغولستان، عراق، تاجیکستان و عمان +پناهندگان برگزار خواهد شد. از این تعداد ۲۴۲ تکواندوکار در گروه مردان و ۱۴۸ تکواندوکار در گروه بانون مبارزه خواهند کرد.
جام ریاست فدراسیون جهانی پاراتکواندو (G۲) نیز با حضور ۷۴ تکواندوکار از کشورهای مغولستان، تایلند، روسیه، کره جنوبی، عراق، ازبکستان، قزاقستان، جمهوری آذربایجان، ترکیه، افغانستان، مکزیک، چین تایپه و ایران در تاریخ یکم اسفند ماه به مدت یک روز برگزار می‌شود. در این بخش ۴۷ تکواندوکار در گروه مردان و ۲۷ نفر در گروه بانوان حضور دارند.
همچنین ۱۲۰ تکواندوکار از ایران، پاکستان، عراق، اردن، افغانستان، عمان، تاجیکستان، هند، پاکستان + پناهندگان طی روزهای دوم و سوم اسفندماه در دوازدهمین دوره جام باشگاه‌های آسیا مبارزه می‌کنند.
کد خبر 6013042"
sport,"به گزارش خبرنگار مهر، تیم‌های ملی فوتبال ایران و ژاپن در مرحله یک چهارم نهایی جام ملت‌های آسیا ۲۰۲۳ از ساعت ۱۵ امروز شنبه ۱۴ بهمن به مصاف هم رفتند که این بازی در پایان با نتیجه دو بر یک به سود ایران به پایان رسید تا شاگردان امیر قلعه نویی به عنوان سومین تیم حضور خود در مرحله نیمه نهایی را قطعی کنند.
علیرضا جهانبخش پس از این بازی اظهار داشت: تنها کسی که گفت پنالتی را من بزنم، کریم انصاری فرد بود. ژاپن تیم بسیار قدرتمندی بود و بازیکنان فعل خواستن را صرف کردند.
او ادامه داد: با اینکه نیمه اول را واگذار کرده بودیم اما خیلی خوب به بازی برگشتیم و توانستیم با دعای خیر مردم و نکاتی که کادر فنی اعلام کردند، بازی را به سود خود به پایان رساندیم.
کاپیتان تیم ملی در پایان خاطر نشان کرد: در زمان پنالتی فشار ۹۵ میلیون ایرانی روی دوش من بود و خدا را شکر می‌کنم که شرمنده آنها نشدم و ما یک خوشحالی به مردم ایران بدهکار بودیم و این پیروزی را به آنها تقدیم می‌کنیم.
کد خبر 6013340"
sport,"به گزارش خبرنگار مهر از قطر، امیر قلعه نویی پس از پیروزی دو بر یک تیم ملی ایران برابر ژاپن گفت: خدا را شکر می‌کنم لطف خدا و اهل بیت شامل حال ایران شد. آسیا باید به این بازی افتخار کند. مردم ایران باید به این جوانان افتخار کنند که امروز با قلب شأن بازی کردند. لیاقت مردم ایران بالاتر از این هاست. بازیکنان ما به خاطر ایران بازی کردند و در نیمه دوم توانستیم به گل برسیم و بازی را ببریم.
قلعه نویی ادامه داد: از همه مسؤولان تشکر می‌کنم و خواهش من این است که نگاه به فوتبال را عوض کنند. از آقای تاج هم خیلی ممنونم که زحمت زیادی کشیدند. دست تک به تک بازیکنانم را می بوسم. امیدوارم مسوولان حمایت کنند که ورزشگاه های خوب داشته باشیم، ورزشگاه بسازیم و به تیم های پایه توجه کنیم.
سرمربی تیم ملی فوتبال ایران ادامه داد: این جوانان کار بزرگی انجام دادند اما باید برنامه ریزی داشته باشیم که این پیروزی های تداوم داشته باشند. از تک تک بازیکنانم تشکر می کنم که در این دیدار مردانه جنگیدند و به پیروزی مهم دست پیدا کردند.
امیر قلعه نویی ادامه داد: ما برنامه داشتیم که هافبک های ژاپن را از بازی خارج کنیم. تا قبل از گل موفق نبودیم اما بعد از گلی که زدیم بازیکنان ما برتر بودند و توانستند نبض بازی را در اختیار بگیرند.
سرمربی تیم ملی ایران در مورد تمایل دارد در مرحله نیمه نهایی با قطر بازی کند یا ازبکستان گفت: ایران و ایرانی می تواند کارهای بزرگ انجام دهد. تورنمنت کافا که رفتیم خیلی به ما حمله شد. در هشت تیمی که در کافا حضور داشتند پنج تیم در جام ملت ها موفق بودند و دو تیم که ایران و اردن هستند به نیمه نهایی صعود کردند.
وی ادامه داد: برخی آقایان نگرش شان را عوض کنند و به جای تخریب بیایند انتقاد درست بکنند. نگاه ها و رفتارها را تغییر دهند. انتقاد باعث پیشرفت بیشتر می شود. خواهش من از مسوولان این است که برای تیم های پایه برنامه ریزی کنند. من از این فوتبال هیچ چیز نمی خواهم. دوست دارم که وقتی من بازنشسته شدم ببینم که تیم های پایه موفق بودند.
امیر قلعه نویی ادامه داد: در دوره گذشته که سرمربی بودم اگر برخی کمک می کردند فوتبال این مملکت موفق می شد. ما مربیان بزرگی در فوتبال ایران داریم که می توانند در اروپا مربیگری کنند. از آنهایی هم که انتقاد کردند ممنونم اما حرف هایی شنیدم که درست نبود. من هم ایراد دارم اما خواهشم این است که نگاه ها عوض شود.
سرمربی تیم ملی فوتبال ایران ادامه داد: خیلی ها دنبال این بودند که ما گروه مان را عوض کنیم اما من اعتقاد داشتم اگر می خواهیم قهرمان شویم باید با همه بجنگیم. در نیمه دوم بازیکنان ما هر کدام ۷۰ درصد خودشان بودند.
وی ادامه داد: تا فردا قبل از تمرین بازیکنان حق دارند خوشحالی کنند و بعد از آن دیدار با ژاپن به تاریخ خواهد پیوست و ما باید به فکر دیدار مرحله نیمه نهایی باشیم.
کد خبر 6013316"
sport,"به گزارش خبرگزاری مهر، جلسات سالیانه کمیته‌های کنفدراسیون والیبال آسیا روزهای ابتدایی فوریه در تایلند و با حضور اعضای ایرانی برگزار شد. نشست کمیته داوران کنفدارسیون والیبال آسیا از جمله این نشست‌ها بود که با حضور اعضا از جمله محمد شاهمیری از ایران روزهای ۱۲ و ۱۳ بهمن تشکیل شد.
در این نشست اعلام شد که پنج رویداد والیبال سال ۲۰۲۴ قاره کهن در رده سنی بزرگسالان شامل رقابت‌های والیبال قهرمانی باشگاه‌های مردان و زنان آسیا، چلنج‌کاپ مردان و زنان آسیا و مسابقات والیبال ساحلی قهرمانی مردان آسیا زیر نظر ورد والی برگزار می‌شود.
بر این اساس پیشنهاد شد که مسابقات والیبال قهرمانی باشگاه‌های مردان و زنان آسیا با حضور هشت تیم در دو گروه مقدماتی برگزار شود و چهار تیم برتر راهی مرحله نیمه نهایی شوند.
هشت تیم شرکت کننده شامل میزبان، پنج تیم از پنج منطقه آسیا و دو تیم دیگر بر اساس رده‌بندی فدراسیون جهانی برای فدراسیون‌های ملی انتخاب شوند. این پیشنهاد با واکنش متفاوت اعضای کمیته‌های داوران و مسابقات روبرو شود و برای اجرایی شدن نیاز به تصویب از سوی هیأت رئیسه کنفدراسیون والیبال آسیا دارد.
همچنین در نشست کمیته داوران درباره قوانین جدید داوری والیبال که کمیته داوران و مقررات فدراسیون جهانی والیبال آن‌ها تأیید و در مسابقات سال ۲۰۲۳ به صورت آزمایشی اعمال شد، بحث‌های کارشناسی انجام گرفت و این قوانین برای تصویب نهایی به هیأت رئیسه فدراسیون جهانی والیبال ارسال گردید.
جلسه کمیته مالی کنفدراسیون والیبال آسیا نیز با حضور رئیس این کنفدراسیون برگزار شد و مهدی اسلامی به عنوان نماینده ایران به صورت آنلاین در این جلسه شرکت کرد. علاوه بر پنج عضو کمیته مالی، ریتا سوبوو رئیس کنفدراسیون والیبال آسیا، کیاتیپونگ دبیرکل کنفدراسیون آسیا به همراه شانریت وانگپراسرت مدیر اجرایی آسیا نیز در این نشست حضور داشتند.
جلسه با خوشآمد گویی ریتا و تاکید بر فعالیت و همبستگی اعضای کمیته‌ها برای تصویب پروپوزال‌های مؤثر آغاز شد. ایشان ادامه فعالیت والیبال از سال ۲۰۲۲ را طبیعی خواند و اتمام کرونا را سرآغاز مثبتی برای شروع هیجان والیبالی در سالن‌ها دانست.
محور این نشست در خصوص درآمدها و هزینه‌های مالی، اسپانسرهای سال ۲۰۲۴ و قرارداد با والیبال ورلد بود که اسلامی عضو ایرانی کمیته در خصوص بیعانه ۱۰ هزار دلاری و تضمین‌نامه فدراسیون‌ها برای شرکت در مسابقات آسیا، حفظ حقوق میزبان در پرداخت جرایم انصراف از شرکت در مسابقه و کمک هزینه میزبانی با توجه با قرارداد با والیبال ورلد به عنوان اسپانسر جدید پیشنهادات و توضیحاتی ارائه داد.
وی در خصوص شرایط ویژه ایران برای پرداخت تضمین با توجه به وجود تحریم‌های مالی با در نظر گرفتن اعتبار والیبال ایران برای حضور در مسابقات و همچنین عدم پرداخت جریمه مغولستان اعتراض کرد و خواهان پیگیری موضوع از سوی هیأت رئیسه و کمیته مسابقات شد.
نشست کمیته مربیان کنفدراسیون والیبال آسیا نیز برگزار شد و محمود افشاردوست عضو ایرانی این کمیته به صورت آنلاین در آن شرکت کرد.
تداوم پروژه اروآسیا از جمله مباحث این نشست بود که پیشنهاداتی از جمله افزایش تعداد مربیان شرکت کننده در این دوره‌ها داده شد. همچنین مقرر شد که پروژه‌ای جدیدی در حوزه مربیگری آسیا تعریف شود و سمینارهای مربیگری مخصوص آسیا با دعوت از مربیان و اساتید برجسته بین المللی و کمک مدرسین آسیایی برگزار شود که در این سیمنارها مباحثی همچون توسعه تکنیک و استراتژی‌های جدید والیبال تدریس شود.
بررسی عملکرد کمیته مربیان آسیا در سال ۲۰۲۳ از دیگر محورهای این نشست بود. همچنین مقرر شد که مدرسین جهانی همچون محمود افشاردوست از ایران، پارک کی وون از کره جنوبی و …. مربیانی را برای تدریس مباحث همچون روانشناسی، بدنسازی، تکنیک و تاکتیک به کمیته مربیان معرفی کنند تا در نهایت سه نفر برای تدریس در پروژه‌های اروآسیا در آینده انتخاب شوند.
پروژه دوره‌های مربی‌گری اروپا – آسیا از سال ۹۹ برای ارتقای سطح فنی مربیان جوان اورآسیا راه‌اندازی شده است تا در آینده از بهترین‌های جهان شوند. غلامرضا نوروزی عضو کمیته پزشکی AVC نیز به صورت آنلاین در جلسه سالیانه این کمیته شرکت و نظرات خود را در مورد موضوعات مطرح شده بیان کرد.
نادر انصاری به عنوان عضو کمیته ساحلی آسیا و مسعود یزدان پناه به عنوان عضو کمیته مسابقات آسیا نیز به صورت حضوری در نشست کمیته‌های خود شرکت کردند و در این نشست‌ها موضوعاتی مطرح شد که باید ابتدا به تصویب هیأت رئیسه کنفدراسیون آسیا برسد و بعد به صورت رسمی اعلام شود.
جلسه هیأت رئیسه کنفدراسیون والیبال آسیا ماه می در بالی اندونزی برگزار می‌شود و تمام مصوبات مطرح شده در نشست کمیته‌های آسیا برای تصویب نهایی مطرح خواهد شد.
فدراسیون والیبال ایران به عنوان یکی از فعال‌ترین ارگان‌های کنفدراسیون والیبال آسیا با داشتن بیش از ۸ کرسی بین‌المللی در کمیته‌های مختلف این کنفدراسیون شناخته می‌شود.
کد خبر 6014155
سیده فرزانه شریفی"
sport,"به گزارش خبرنگار مهر، تیم ملی فوتبال ایران در جام ملت‌های آسیا ۲۰۲۳ در گروه C قرار گرفت و در مرحله گروهی رو در روی تیم‌های ملی فلسطین، هنگ کنگ و امارات متحده عربی رفت که شاگردان امیر قلعه نویی توانستند هر ۳ دیدار خود را با پیروزی پشت سر بگذارند و با کسب ۹ امتیاز کامل گام به مرحله حذفی بگذارند.
ایران در مرحله یک هشتم نهایی به مصاف تیم ملی سوریه رفت و در حالی که کسی انتظار نداشت تا شاگردان امیر قلعه نویی در این بازی برای کسب پیروزی به دردسر بیافتند اما روند بازی به گونه‌ای پیش رفت که حتی احتمال حذف ایران هم وجود داشت اما خوشبختانه ملی‌پوشان کشورمان با درخشش علیرضا بیرانوند توانستند در ضربات پنالتی خوش بدرخشند و حریف را ۵ بر ۳ شکست بدهند و گام به مرحله یک چهارم نهایی بگذارند.
ایران در حالی سوریه را در ضربات پنالتی شکست داد که تاکنون تیم ملی کشورمان موفق به شکست تیمی در ضربات پنالتی نشده بود و با پیروزی در این بازی علاوه بر گرفتن جواز حضور در مرحله بعد یک طلسم شکنی نیز انجام داد.
ملی‌پوشان کشورمان در حالی امروز شنبه ۱۴ بهمن و در مرحله یک چهارم نهایی جام ملت‌های آسیا به مصاف تیم ملی ژاپن خواهند رفت که در تاریخ این مسابقات ۴ بار با هم رودررو شده اند که دو پیروزی سهم ژاپن و دو بازی هم با نتیجه تساوی خاتمه یافته است. علاوه بر این، ایران در این ۴ بازی ۴ بار دروازه خود را باز شده دیده اما نتوانسته حتی یک گل به ژاپن بزند.
ملی‌پوشان کشورمان اگر بتوانند امروز ژاپن را شکست دهند علاوه بر اینکه رکورد بدون پیروزی برابر این تیم در جام ملت‌های آسیا را از بین خواهند برد، می‌توانند با گلزنی برابر این تیم طلسم کلین شیت های ژاپن برابر ایران را هم بشکنند.
نکته دیگر در مورد تیم ملی ایران در جام ملت‌های آسیا این است که مهدی طارمی تاکنون در ۹ بازی تیم ملی را در ادوار جام ملت‌های آسیا همراهی کرده که ثمره آن کسب ۷ پیروزی و دو تساوی بوده و ایران شکستی را با طارمی متحمل نشده است. در دوره گذشته مسابقات هم در مرحله نیمه نهایی که ایران و ژاپن به مصاف هم رفتند، مهدی طارمی در ترکیب تیم ملی حضور نداشت و ایران آن بازی را با نتیجه ۳ بر صفر واگذار کرد.
طارمی دیدار امروز را هم به دلیل محرومیت از دست داده است و ملی‌پوشان کشورمان می‌توانند با پیروزی برابر ژاپن و عملکرد درخشانی که از خود نشان خواهند داد، جای خالی ستاره ایران را در این بازی پر کنند و این طلسم را هم بشکنند.
کد خبر 6012725"
sport,"به گزارش خبرنگار مهر، میلاد سرلک هافبک تیم فوتبال پرسپولیس در پایان نیم فصل اول رقابت‌های لیگ برتر تصمیم گرفت با حضور در تیم فوتبال ملوان بندرانزلی دوران خدمت مقدس سربازی خود را بگذراند و از جمع سرخ‌پوشان جدا شد.
در حال حاضر مسعود ریگی و سینا اسدبیگی دو بازیکن پرسپولیس در پست خط هافبک دفاعی هستند و مدیران این باشگاه تاکنون نتوانسته‌اند بازیکنی را در این پست جذب کنند تا «اوسمار ویرا» با مشکل مواجه نشود.
سرخ‌ها ابتدا سراغ محمد خدابنده لو هافبک مس رفسنجان رفتند و با این بازیکن به توافق رسیدند اما به دلیل قرارداد خدابنده‌لو با تیم مس، مدیران این باشگاه برای صدور رضایت‌نامه هافبک خود مبلغ ۱۰ میلیارد تومان از پرسپولیسی‌ها تقاضا کردند که تا به امروز این خواسته مدیران مس از سوی مدیران پرسپولیس پذیرفته نشده است. البته با حضور محرم نویدکیا روی نیمکت این تیم کرمانی احتمال دارد انتقال خدابنده‌لو به طور کل لغو شود.
پرسپولیسی‌ها در کنار خدابنده‌لو، نیم نگاهی هم به جذب علیرضا علیزاده هافبک تیم گل گهر سیرجان داشتند که این بازیکن هم تحت قرارداد با باشگاه خود است و کادر فنی گل گهر اجازه جدایی به او نمی‌دهد و به این ترتیب علیزاده هم نمی‌تواند در نیم فصل دوم به جمع شاگردان اوسمار ویرا اضافه شود.
پرسپولیس در حال حاضر یک جای خالی در لیست خود دارد و در صورتی که مهاجم دیگری به جمع سرخ‌ها اضافه نشود مدیران باشگاه برای پُر کردن خلأ سرلک به فکر جذب بازیکن خارجی در این پست باشند.
پنجره نقل و انتقالاتی پرسپولیس به دلیل عدم پرداخت مبلغ مالیات قرارداد بوژیدار رادوشوویچ بسته است و هنوز سرخ‌ها اقدامی برای باز کردن آن نکرده‌اند و تا زمانی که پنجره نقل و انتقالاتی پرسپولیس بسته باشد آنها نمی‌توانند قرارداد بازیکنان جدید خود را به ثبت برسانند.
کد خبر 6014409"
sport,"به گزارش خبرنگار اعزامی مهر به قطر، دیدار تیم‌های ملی ایران و ژاپن در حالی از ساعت ۱۵ در ورزشگاه اجوکیشن سیتی شهر دوحه قطر پیگیری شد که حاشیه‌هایی را به همراه داشت:
* حدود نیمی از ظرفیت ورزشگاه ۴۶ هزار نفری محل برگزاری بازی را تماشاگران پر کرده بودند.
* طرفداران تیم ملی ایران در استادیوم بیشتر از ژاپنی‌ها بود اما پس از گلی که ایران دریافت کرد کمترین صدا از آنها به نوش می‌رسید.
* کریم انصاریفرد و احسان حاج صفی از دقیقه ۲۰ کنار نیمکت شروع به گرم کردن کردند.
* پاس‌های پر اشتباه بازیکنان در یک سوم دفاعی باعث ایجاد تنش بین آنها در زمین سده بود که علیرضا جهانبخش از آنها خواست آرامش داشته باشند. امید ابراهیمی نیز پس از گل اول ژاپن با حرکات دست خود از هم تیمی‌هایش خواست تمرکز نگه دارند و بازی را ادامه دهند.
* امیر قلعه نویی همچون موریاسو از ابتدای زمین کنار زمین حضور داشت و از دستیاران خود خواست کمتر کنار زمین شروع به صحبت با بازیکنان کنند.
* اعضای هیأت رئیسه فدراسیون فوتبال ایران به همراه مسئولان کشور میزبان و ژاپن در جایگاه ویژه حضور داشتند. مهدی تاج نیز همراه با رئیس فدراسیون قطر بازی را تماشا کرد.
* مهدی طارمی که به علت محرومیت در این دیدار حضور نداشت جدا از سایر نفرات تیم به تماشای بازی نشست.
کد خبر 6011954
مهدی مرتضویان"
sport,"به گزارش خبرنگار مهر، فیلم سینمایی«پرویز خان» که نگاهی به زندگی مرحوم پرویز دهداری سرمربی اسبق تیم ملی فوتبال ایران داشته در جشنواره فیلم فجر و در بخش سودای سیمرغ حضور دارد و با سایر فیلم ها به رقابت می پردازد.
مرتضی کرمانی مقدم که سابقه شاگردی مرحوم پرویز دهداری را دارد در رابطه با منش اخلاقی او اظهار داشت: پرویز دهداری یک انسان بزرگ و متینی بود که از شاگردی او افتخار می کنم. همه می دانند که دهداری چه انسان فروتنی بود و از لحاظ دانش فوتبالی در زمان خودش جز اولین ها بود.
او ادامه داد: او با بازیکنان بسیار مهربان بود و با هر یک از شاگردان خود جلسه تک نفری برگزار می کرد تا در همه زمینه ها چه ورزشی و چه مسایل شخصی مشکلات آنها را حل کند. متأسفانه در مقطعی تیم ملی وارد حاشیه شد و تعدادی از بازیکنان نامه ای را امضا کردند که در آن مخالف کادر فنی بودند و اگر چنین اتفاقی نمی افتاد تیم ملی آن موقع هیچ حاشیه‌ای نداشت.
کرمانی مقدم تصریح کرد: پرویز دهداری علاقه زیادی به استفاده از بازیکنان جوان در تیم خود داشت و خیلی از پیشکسوتان فوتبال ایران شاگرد او بودند و دهداری باعث حضورشان در تیم ملی شد.
او خاطر نشان کرد: من نمی خواهم انتقادی به امیر قلعه نویی داشته باشم ولی اگر پرویز دهداری در تیم ملی فعلی وجود داشت، حداقل از ۴، ۵ بازیکن جوان در ترکیب تیم خود استفاده می کرد. او در آن سال‌ها به همه شهرستان های ایران سر می زد تا کشف استعداد کند و همین رفتارها باعث ماندگاری اسم دهداری در تاریخ فوتبال ایران شد.
کد خبر 6012921"
sport,"به گزارش خبرنگار مهر، یازدهمین دوره رقابت‌های بین المللی فجیره امروز یکشنبه ۱۵ بهمن ماه با برگزاری مسابقات رده سنی بزرگسالان و با حضور ۴۵۹ تکواندوکار در ورزشگاه «شیخ زائد» شهر فجیره آغاز شد که حاصل تلاش ۵ نماینده کشورمان کسب دو طلا، یک نقره و یک برنز بود.
در وزن ۵۸- کیلوگرم تیم ملی ایران سه نماینده داشت که مدال‌های طلا، نقره و برنز را از آن خود کردند. مهدی حاج موسایی مرد طلایی ایران در این وزن بود. وی دور نخست استراحت داشت، سپس با برتری برابر «بولانوف» از قزاقستان، «عبدالله غلام» از امارات، «رافائل کادوسی» از کشور لبنان به مرحله نیمه نهایی صعود کرد. حاجی موسائی در این مرحله مقابل «محسن رضایی» از کشور افغانستان در ۲ راند متوالی صاحب پیروزی شد و راهی مبارزه پایانی و دیدار با ابوالفضل زندی شد و در نهایت هم با پیروزی در این مبارزه به نشان طلا دست پیدا کرد.
زندی دومین نماینده کشورمان در این وزن، بعد از یک دور استراحت کار خود را با برتری ۲ بر صفر مقابل «ابیلکاشیم» از قزاقستان آغاز کرد و در ادامه هم مقابل «اوتاجونوف» از ازبکستان، «پو ین چن» تکواندوکار عنوان دار جهان از چین تایپه و علیرضا حسین پور دیگر نماینده کشورمان در این وزن با نتایج مشابه پیروز شد. وی در فینال به حاج موسایی باخت و به نشان نقره رسید.
علیرضا حسین پور در همین وزن نیز بعد از یک دور استراحت، «یشاک علی خان» از قزاقستان، «صیاد داداشف» از جمهوری آذربایجان و «هارون خان» از پاکستان را شکست داد و به فینال به دیدار نیمه نهایی صعود کرد. حسین پور در این مرحله برابر «ابوالفضل زندی» از کشورمان در ۲ راند باخت و به نشان برنز دست یافت.
در وزن ۸۷+ کیلوگرم آرین سلیمی ابتدا «ماولونوف» تکواندوکار ازبکستانی را شکست داد و در ادامه «روسلان زاپاروف» از قزاقستان را پشت سر گذاشت. وی در مرحله یک نیمه نهایی «منگ ان لی» از چین تایپه را بدون دردسر و بانتیجه ۲ بر صفر شکست داد. سلیمی در مبارزه نهایی مقابل «میلاد بیگی» حریف دارنده مدال‌های جهانی و المپیک از کشور جمهوری آذربایجان دو بر یک به برتری دست یافت و مدال طلا را از آن خود کرد
در همین وزن میرهاشم حسینی در مبارزه اول به دیدار «محند ابولطیف» از عربستان رفت و پیروز شد اما برابر «روسلان زاپاروف» از قزاقستان شکست خورد و حذف شد.
گفتنی است مجید افلاکی به عنوان سرمربی، رضا ایمان زاده مربی و دکتر یاوری پزشک تیم ملی در این مسابقات هستند.
کد خبر 6014615"
sport,"به گزارش خبرگزاری مهر، محمد مصلایی پور در مورد قضاوت نیما صادقی در مسابقات گزینشی المپیک گفت: طبق اعلام قبلی اتحادیه جهانی، مبنی بر به کارگیری داورانی از قاره‌های بی‌طرف در خلال مسابقات گزینشی المپیک هر قاره، نیما صادقی داور S۱ کشورمان از سوی اتحادیه جهانی جهت قضاوت در مسابقات گزینشی قاره اروپا که روزهای ۱۷ لغایت ۲۰ فروردین ماه ۱۴۰۳ در کشور آذربایجان برگزار می‌گردد، دعوت شده است.
کد خبر 6013800
سیده فرزانه شریفی"
sport,"به گزارش خبرگزاری مهر به نقل از پایگاه خبری وزارت ورزش و جوانان، در متن حکم صادر شده از سوی کیومرث هاشمی برای جناب آقای احمد نامنی آمده است:
«بنا به پیشنهاد معاون توسعه ورزش قهرمانی و حرفه‌ای و نظر به تعهد، تخصص و تجربیات جنابعالی به موجب این حکم به عنوان سرپرست اداره کل امور مشترک فدراسیون‌ها منصوب می شوید. انتظار می‌رود با بهره‌گیری از روحیه انقلابی و کار جهادی، محورهای ذیل در اولویت برنامه های آن اداره کل مدنظر قرار دهید:
۱- اهتمام در برگزاری به موقع مجامع عادی و انتخاباتی فدراسیون ها با هماهنگی معاون توسعه ورزش قهرمانی و حرفه ای.
۲- رسیدگی به مشکلات فدراسیون ها، انجمن های مستقل، هیأت ها، ورزشکاران، مربیان و دست اندرکاران ورزش.
۳- بررسی به منظور بازنگری و اصلاح آئین نامه ها، دستورالعمل ها و بخش نامه های مرتبط با برگزاری مجامع فدراسیون ها و هیأت ها، شوراهای برون مرزی و دستورالعمل نظام پاداش قهرمانان.
۴- مشارکت در تدوین و نظارت بر اجرای برنامه های راهبردی توسعه ورزش قهرمانی و حرفه ای در چهارچوب سند پیشرفت ورزش و تربیت بدنی کشور.
۵- ساماندهی و توسعه بسترهای الکترونیکی به منظور شفاف سازی در حوزه ورزش قهرمانی و حرفه ای.
۶- مهندسی مجدد و نظارت در فرآیند ایجاد تسهیلات برای اعزام های بین المللی از قبیل شفاف سازی در امور مرتبط به ارز، اخذ ویزا و تسهیلات مرتبط.
۷- هماهنگی و همکاری در تنظیم سند آمایش سرزمین ورزش کشور
امید است با اتکال به خداوند متعال و تعامل و هماهنگی با رؤسا و سرپرستان فدراسیون ها، مدیران ستادی و استانی وزارت و بهره گیری بهینه از تجارب و نظرات کارشناسان ارزنده آن اداره کل در تحقق اهداف دولت مردمی و عدالت محور و سرلوحه قرار دادن منویات مقام معظم رهبریمدظله العالی موفق و موید باشید.»
به گزارش خبرنگار مهر، پیش از این آرش فرهادیان این مسوولیت را برعهده داشت که بعد از کنار گذاشتن محمد پولادگر از معاونت ورزش قهرمانی و حرفه ای وزارت ورزش و جوانان، فرهادیان نیز که با پولادگر به وزارت ورزش آمده بود، توسط وزیر ورزش کنار گذاشته شد.
کد خبر 6007853"
sport,"به گزارش خبرنگار مهر، تیم ملی فوتبال ایران در مرحله یک چهارم نهایی جام ملت‌های آسیا موفق شد با نتیجه ۲ بر یک ژاپن را شکست دهد و راهی مرحله نیمه نهایی شود.
سردار آزمون مهاجم تیم ملی ایران که در این دیدار عملکرد تأثیرگذاری از خود به نمایش گذاشت در پایان این دیدار گفت: افتخار می‌کنم کنار این بچه‌ها بازی می‌کنم. وقتی در بازی مراحل حذفی تیم عقب می‌افتد برگشت به بازی و پیروز شدن در مسابقه سخت است. این پیروزی را به مردم و بازیکنان تیم تبریک می‌گویم.
وی در خصوص احتمال راهیابی تیم ملی به دیدار نهایی گفت: ما تلاش می‌کنیم که به فینال برسیم و همه بچه‌های تیم هم قسم شده اند که این اتفاق بیفتد.
وی در خصوص صحبت‌های چند روز قبل امیر قلعه نویی که گفته بود برخی از بزرگان تیم در دیدار با سوریه بزرگی نکردند گفت: مربی به من احترام می‌گذارد و اگر راجع به من صحبتی هم بکند ناراحت نمی‌شوم. اگر او از من ناراحت باشد انگار پدرم  از من ناراحت است و شاید اگر آن حرف‌ها را نمی‌زد امروز خوب بازی نمی‌کردم.
وی در خصوص پاس گل‌هایی که در این دیدارها به مهدی طارمی و محمد محبی داده است با خنده گفت: لقمه آماده را به آنها می‌دهم.
کد خبر 6013303"
sport,"غلامرضا فتح آبادی در گفت‌وگو با خبرنگار مهر، در خصوص دیدار حساس تیم ملی فوتبال کشورمان با ژاپن در مرحله یک چهارم نهایی هجدهمین دوره جام ملت‌های ۲۰۲۳ آسیا اظهار داشت: با توجه به آماری که وجود دارد تیم ملی فوتبال ایران ۳۵ سال است که حتی نتوانسته است به ژاپن گل بزند. در آخرین بازی هم که موفق شدیم به تساوی یک بر یک به دست پیدا کنیم به سال ۲۰۰۴ بر می‌گردد که برانکو سرمربی تیم ملی فوتبال کشورمان بود. در آن زمان هم ژاپن از تیم دوم خود مقابل ما استفاده کرد به جز آن در این مدت نتوانستیم کاری کنیم.
از قد کوتاه و اشتباه دروازه‌بان ژاپن باید استفاده کنیم
وی با اشاره به تبهر بازیکنان ژاپنی در خط هافبک و حمله گفت: ژاپنی‌ها در خط هافبک و حمله به شدت حرفه‌ای کار می‌کنند و توپ‌ها را با پاس‌های دقیق به دورازه حریفان می‌رسانند اما نقطه ضعفی هم که می‌توانیم از آن استفاده کنیم و به گل برسیم قد کوتاه بازیکنان ژاپن است. از همه مهم‌تر دروازه‌بان ژاپن هم ضعف بزرگی روی ضربات ایستگاه و یا شروع مجدد دارد که در بازی‌های قبل هم دیدید چگونه مرتکب اشتباه می‌شود و دروازه ژاپن باز می‌شود. ژاپن شکست ناپذیر نیست به شرط اینکه بازیکنان از بازی سوریه درس گرفته باشند.
مقابل سوریه بی دلیل کار را گره زدیم
ملی پوش اسبق فوتبال کشورمان با بیان اینکه بازی سوریه را بی دلیل خودمان گره زدیم عنوان کرد: در بازی با سوریه ما کاری را که می‌توانستیم به راحتی انجام دهیم را گره زدیم و کار خودمان را سخت کردیم. تیم ملی مقابل سوریه ۱۲۰ دقیقه بازی کرد و بعد از آن هم در ضربات پنالتی استرس‌هایی را متحمل شد که می‌توانستیم نداشته باشیم. با این حال روند بازی با سوریه باعث شد تا ما توان بیشتری بگذاریم و به مصاف حریفی برویم که به راحتی در وقت‌های قانونی ۹۰ دقیقه حریف خود را شکست داد و با شرایطی بهتر مقابل ایران قرار خواهد گرفت.
این ژاپن شکننده است
کارشناس فوتبال کشورمان در خصوص تیم ملی ژاپن گفت: این ژاپن شکننده است به شرطی که کادر فنی با هوشیاری تیم را وارد زمین کند ما برای بازی با ژاپن باید از بازیکنانی استفاده کنیم که هم پوشش دهنده مناسب هستند. در واقع نباید اجازه دهیم تیم ملی ژاپن در یک سوم میانی خود صاحب توپ شود. بازیکنان کناری ژاپنی‌ها هم حرفه‌ای هستند و یک به یک را به راحتی از پیش رو بر می‌دارند.
وی افزود: من اعتقاد دارم اگر بازیکنان تیم ملی بازی را در میانه میدان به دست بگیرد می‌توانیم بازی را به پنالتی بکشانیم تا از نبوغ بیرانوند در مهار پنالتی که همه روی او حساب می‌کنند استفاده کنیم. اگر تیم ملی ایران بخواهد قهرمان شود باید سه بسیار خوبی را انجام دهد تا بتواند قهرمان شود.
دفاع وسط تیم ملی نباید اجازه عبور توپ را بدهد
فتح آبادی در خصوص ضعیف بودن خط دفاعی ایران تأکید کرد: قطعاً همانطور که ما ژاپن را آنالیز کردیم آنها هم ما را آنالیز کردند و می‌دانند نقطه ضعف‌های ما کجا است. در بازی با ژاپن هم اگر رامین رضائیان و حاج صفی بخواهند نفوذی بازی کنند باید مراقب پشت سر خود باشند، چرا که وینگرهای ژاپن خطرناک هستند و به راحتی نفوذ و پاس‌های کات بک می‌دهند تا مهاجمان از آنها استفاده کنند.
وی ادامه داد: ما تعارف نداریم و باید حقیقت را بگوییم اگر بازیکنان تیم ملی جدال‌های میانه میدان را از دست بدهند بدون شک ژاپنی‌ها یا از دفاع وسط ما عبور می‌کند و یا پشت مدافعان ما حرکت می‌کنند با تحت فشار گذاشتند پنالتی می‌گیرند.
طارمی مانند علی دایی معرف فوتبال ایران است
ملی پوش اسبق فوتبال کشورمان درباره نبود طارمی مقابل ژاپن نیز خاطر نشان کرد: مهدی یکی از فوتبالیست‌های شاخص تیم ملی است. پیش از این علی دایی معرف فوتبال ایران بود، می‌شناسند، امروز مهدی طارمی فوتبال ایران را به دنیا معرفی می‌کند. نبودن او در این دیدار کمی کار ما را سخت می‌کند. اگر در بازی با سوریه دفاع درست عمل می‌کرد نیازی نبود طارمی تا خط دفاعی برای گرفتن توپ عقب بیاید. امیدوارم بتوانیم بدون طارمی بتوانیم از ژاپن عبور کنیم و به نیمه نهایی برسیم.
کد خبر 6012667"
sport,"به گزارش خبرنگار مهر، تیم ملی فوتبال ایران موفق شد در مرحله یک چهارم نهایی جام ملت‌های آسیا با برتری ۲ بر یک برابر ژاپن به مرحله نیمه نهایی این مسابقات صعود کند.
کنفدراسیون فوتبال آسیا در گزارشی به برخی از رکوردها و آمارهای این دیدار پرداخت.
حضور در مرحله نیمه نهایی
تیم ملی ایران در حالی دومین حضور پیاپی خود در مرحله نیمه نهایی جام ملت‌های آسیا را تجربه می‌کند که در ۳ دوره پیش از آن نتوانسته بود به این مرحله برسد.
مالکیت توپ
تیم ملی ایران در دیدار با ژاپن ۴۲ درصد مالکیت توپ را در اختیار داشت. از سال ۲۰۰۷ تا کنون در دیدارهایی که ایران در جام ملت‌های آسیا به پیروزی رسیده است این سومین آمار پایین از لحاظ مالکیت توپ است.
ضعیف‌ترین آمار ژاپن
تیم ژاپن برابر ایران فقط ۲ شوت در چهارچوب داشت. این تیم در جام ملت‌های قطر در هر بازی میانگین ۶/‬۳ شوت در چهارچوب را به ثبت رسانده بود. ضمن اینکه از سال ۲۰۰۷ تا کنون این ضعیف‌ترین آمار ژاپن از لحاظ شوت در چهارچوب بوده است.
بیشترین تعداد دریبل
علیرضا جهانبخش در دیدار با ژاپن ۴ دریبل موفق داشت که در نوع خود بی نظیر است. آخرین باری که بازیکنی از تیم ملی ایران در یک بازی بیشتر از ۴ دریبل را ثبت کرده است به جام ملت‌های ۲۰۰۷ برمی‌گردد.
دیرترین گل ایران
گلی که علیرضا جهانبخش در دقیقه ۹۶ به ثمر رساند دیرترین گل تاریخ تیم ملی فوتبال ایران در تاریخ جام ملت‌ای آسیا بود.
دیرترین پنالتی ایران
خطای پنالتی که حسین کنعانی از تیم ژاپن گرفت دیرترین ضربه پنالتی تیم ملی ایران در قرن ۲۱ در دیدارهای تحت نظارت AFC بود.
کد خبر 6013968"
sport,"به گزارش خبرگزاری مهر، انتخابات کمیسیون‌های ورزشکاران، مربیان و داوران فدراسیون والیبال از ساعت ۹ تا ۱۵ چهارشنبه ۱۱ بهمن برگزار شد و کمیته نظارت بر انتخابات در اطلاعیه‌ای امروز (یکشنبه) نتایج را اعلام کرد.
به این ترتیب اسامی اعضا کمیسیون‌های مختلف فدراسیون والیبال به شرح زیر است:
ورزشکاران
اعضا اصلی: مجتبی میرزاجانپور، عادل غلامی، جواد کریمی، محمدرضا مؤذن، مهدی جلوه، علیرضا آقاجانی و مونا دریس محمودی
اعضا علی‌البدل: امیرحسین اسفندیار و ابوالفضل قلی‌پور
مربیان
اعضا اصلی: آرش صادقیانی، پیمان اکبری، مصطفی کارخانه، بهروز عطایی، غلامرضا مؤمنی مقدم، آرش رامسری و میترا شعبانیان
اعضا علی‌البدل: حمید موحدی و علی پورعروجی
داوران
اعضا اصلی: علیرضا قریب، حسن بازدرهوا، نرگس افشین، امیرحسین صادقی، هدیه صابری
اعضا علی‌البدل: وحید پورکاشیان و زینب حقی
کد خبر 6014376
سیده فرزانه شریفی"
sport,"به گزارش خبرنگار مهر، تیم‌های ملی فوتبال ایران و ژاپن امروز شنبه از ساعت ۱۵ در مرحله یک چهارم نهایی جام ملت‌های آسیا فینال زودهنگام این مسابقات را برگزار خواهند کرد.
یک رسانه ژاپنی در یادداشتی به معرفی تیم ملی فوتبال ایران پرداخت و آن را یکی از مدعیان قهرمانی معرفی کرد. رسانه «soccer-king» در تیم ایران را میراث «کارلوس کی‌روش» معرفی کرد که امیر قلعه نویی توانسته است تاکنون به خوبی از آن استفاده کند. در این خبر آمده است: قلعه نویی تاکنون ۵ عنوان قهرمانی در لیگ برتر ایران را به دست آورده و هدایت تیم‌هایی چون سپاهان، استقلال و تراکتور را بر عهده داشته است.
این رسانه نوشت: این تیم به محض اینکه توپ را از خط میانی به سمت زمین تیم حریف ببرد به تیم خطرناکی تبدیل می‌شود و به لطف حضور بازیکنانی بازیکنانی با فیزیک بدنی تحسین برانگیز که شبیه به رزمی کاران هستند می‌توانند به خوبی حمله و گلزنی کنند.
در این یادداشت از خط دفاعی تیم ملی به عنوان یکی از نگرانی‌های این تیم یاد شده شده است که بارها همچون بازی با ازبکستان در مقدماتی جام جهانی و دیدار تدارکاتی با بورکینافاسو با یک پاس پشت مدافعین دچار دردسر شده است.
یکی دیگر از مواردی که در این یادداشت به آن اشاره شده میانگین سنی بازیکنان تیم ملی ایران است اما منکر مهارت‌های بالای این بازیکنان نمی‌شود و می‌نویسد: وجود تعداد زیادی «کهنه سرباز» در تیم ملی ایران مانعی برای قهرمانی در جام ملت‌های آسیا نیست و این تیم آنقدر قدرتمند است که قهرمانی را هدف قرار دهد. بنابراین کسب چهارمین عنوان قهرمانی پس از ۴۸ سال یک رؤیا نیست.
کد خبر 6012776"
sport,"به گزارش خبرنگار مهر، تیم‌های ملی فوتبال ایران و ژاپن در مرحله یک چهارم نهایی هجدهمین دوره رقابت‌های جام ملت‌های آسیا ۲۰۲۳ امروز شنبه ۱۴ بهمن از ساعت ۱۵ در حضور ۳۵ هزار تماشاگر در ورزشگاه اجوکیشن سیتی دوحه و به قضاوت «ما نینگ» از چین به مصاف هم رفتند که این دیدار ۲ بر یک به سود ایران خاتمه یافت. محمد محبی (۵۵) و علیرضا جهانبخش (۵+۹۰ - پنالتی) برای ایران، «ماسا موریتا» (۲۸) برای ژاپن گل زدند.
ترکیب تیم ملی فوتبال ایران
علیرضا بیرانوند، شجاع خلیل زاده، محمدحسین کنعانی زادگان، رامین رضائیان، میلاد محمدی، امید ابراهیمی، سعید عزت اللهی، سامان قدوس (۸+۹۰ روزبه چشمی)، علیرضا جهانبخش (کاپیتان)، محمد محبی (۸+۹۰ مهدی ترابی) و سردار آزمون (۸+۹۰ کریم انصاریفرد).
مهدی طارمی به علت محرومیت در این دیدار حضور نداشت.
شروع تهاجمی ژاپنی‌ها
تیم ملی فوتبال ژاپن که در این دیدار با پیراهن‌های آبی مقابل سفیدپوشان ایران قرار گرفته بود، دقایق ابتدایی بازی را هجومی آغاز کرد و به دنبال رسیدن به گل برتری بود. در مقابل ملی پوشان کشورمان به دنبال آرام کردن بازی بودند تا بتوانند توپ و میدان را در اختیار بگیرند.
ترکیب ابتدایی تیم ملی فوتبال ایران
صحنه مشکوک ثمری برای ایران نداشت
در دقیقه ۱۰ سامان قدوس ضربه کرنری را روی دروازه ژاپن ارسال کرد که در نگاه اول برخورد توپ به دست مدافع حریف را نشان می‌داد که به همین خاطر کمک داور ویدئویی خواستار بازبینی صحنه شد اما پس از چند ثانیه داور دستور به ادامه بازی داد. دو دقیقه بعد همکاری خوب بازیکنان ایران توپ را به علیرضا جهانبخش رساند که این بازیکن از سمت راست محوطه جریمه توپ را با فاصله کمی از بالای دروازه به بیرون زد.
امیر قلعه نویی و موریاسو قبل از شروع دیدار ایران و ژاپن
خیمه ژاپن روی دروازه ایران
در شرایطی که بازی متعادل پیگیری می‌شد، در دقیقه ۲۰ ژاپنی‌ها برای چند لحظه روی دروازه ایران خیمه زدند و فشار زیادی وارد کردند تا به گل برسند. ضربه کرنری که این تیم هم در ادامه فشارهایش روی دروازه ارسال کرد توسط کنعانی زادگان دور شد تا تیم ملی برای چند لحظه توپ را از نزدیکی دروازه اش دور کند.
گل اول برای ژاپن با ضعف دفاعی ایران
در دقیقه ۲۸ در شرایطی که تیم ملی ایران بازهم در خط دفاعی آشفته و بهم ریخته بود، «ماسا موریتا» از این فرصت نهایت استفاده را برد و با جا گذاشتن چهار مدافع ایران ضربه نه چندان محکمی درون محوطه جریمه به توپ زد که پس از برخورد با پای بیرانوند کمانه کرد و درون دروازه قرار گرفت تا آبی‌های سرزمین آفتاب تابان یک بر صفر پیش بیافتند.
شادی بازیکنان ژاپن پس از زدن گل برتری در نیمه اول
ایران بدون برنامه برای حمله
با وجود این که ژاپنی‌ها یک بر صفر از حریف پیش بودند اما بازهم توپ و میدان را در اختیار داشتند و اجازه ندادند ایران از میانه میدان عبور کند. با این حال در دقیقه ۴۰ در معدود موقعیت‌هایی که ایران داشت شوت سامان قدوس با فاصله اندکی از کنار دروازه به بیرون رفت. ایران در دقایق بعد از گل برنامه‌ای برای حمله کردن نداشت و بازیکنان تنها به دنبال توپ می‌دویدند و با پاس‌های اشتباه کار را سخت‌تر می‌کردند.
فشار روی دروازه ژاپن در دقایق پایانی
ملی پوشان کشورمان در دقایق پایانی نیمه اول برای لحظاتی روی دروازه حریف فشار وارد کردند و توپ‌هایی را از راست و چپ روی دروازه ارسال کردند اما در نهایت امید ابراهیمی با پاس اشتباه خود فشار را از روی دروازه ژاپن برداشت تا نیمه اول با برتری چشم بادامی‌ها به پایان برسد.
شروع بهتر ایران در نیمه دوم
بازیکنان تیم ملی در نیمه دوم عملکرد بهتری نسبت به شروع نیمه اول داشتند و صاحب چند موقعیت هم شدند اما به دلیل تنها بدون سردار آزمون نتوانستند دروازه حریف را با موقعیت خطرناکی مواجه کنند. در یک مورد سردار آزمون می‌توانست دروازه ژاپن را باز کند که در موقعیت آفساید صاحب توپ شد.
محمد محبی اولین گلزن ایران به ژاپن در جام ملت‌ها شد
گل تساوی برای ایران
در شرایطی که ملی پوشان کشورمان نمایش بهتری در نیمه دوم داشتند، سردار آزمون در دقیقه ۵۵ با پاسی عالی محمد محبی را وارد محوطه جریمه کرد و این بازیکن با دور زدن مدافع ژاپنی به توپ رسید و بدون معطلی ضربه آرامی را به توپ زد که دور از دستان دروازه بان ژاپن به گل تساوی تبدیل شد.
گل سردار آفساید شد
در دقیقه ۶۴ سردار آزمون با فرار از تله مدافعان ژاپن دروازه را برای بار دوم باز کرد اما داور چینی این گل را به نشانه آفساید نپذیرفت. چند دقیقه بعد هم تیم ایران که تیم برتر این دقایق بود توانست دروازه ژاپن را به طور جدی تهدید کند اما بازهم اعلام آفساید شد.
سردار آزمون تلاش زیادی کرد تا دروازه ژاپن را باز کند
ایران تیم برتر نیمه دوم
تیم ملی ایران در ادامه خوب بودنش در نیمه دوم در دقیقه ۸۳ می‌توانست دروازه ژاپن را باز کند اما ضربه سعید عزت اللهی از پشت محوطه جریمه دقیقاً به مرکز دروازه زده شد تا گلر حریف به راحتی این توپ را مهار کند. با این حال ملی پوشان کشورمان در این دقایق تیم برتر میدان بودند.
پنالتی و گل برتری برای ایران
در شرایطی که داور چهار دقیقه وقت اضافه اعلام کرده بود، در دقیقه آخر محمدحسین کنعانی زادگان درون محوطه جریمه قصد عبور از مدافع ژاپنی را داشت که با خطای آن مواجه شد و داور چینی اعلام ضربه پنالتی کرد. این ضربه را علیرضا جهانبخش به گل برتری ایران تبدیل کرد.
شادی بازیکنان ایران پس از گلزنی به ژاپن
پیروزی برای اولین بار
تیم ملی فوتبال ایران که در تاریخ جام ملت‌های آسیا نتوانسته بود ژاپن را شکست دهد، با پیروزی برابر این تیم در هجدهمین دوره رقابت‌های جام ملت‌های آسیا نه تنها به نیمه نهایی صعود کرد بلکه برای نخستین بار مردان سرزمین آفتاب تابان را شکست داد.
کد خبر 6013107
رضا خسروي"
sport,"به گزارش خبرنگار اعزامی مهر به قطر، رسانه‌های ورزشی شرق آسیا با ابراز شگفتی از برد تیم ملی ایران مقابل ژاپن نسبت به عملکرد سامورایی‌های فوتبال قاره آسیا انتقادات تند و تیزی دارند.
«آن هو سئونگ» در گفت و گو با خبرنگار مهر درباره برد تیم ملی ایران مقابل ژاپن گفت: اینکه فکر کنید تیم ملی ژاپن خودش را از پیش برنده مقابل ایران می‌دانست اشتباه است. فوتبال ایران همیشه برای ژاپن قابل احترام بوده است بخصوص اینکه بازیکنان فعلی در بهترین تیم‌های باشگاهی مثل پورتو پرتغال، رم ایتالیا و فاینورد هلند حضور دارند.
خبرنگار ژاپنی درباره تغییر روند بازی در دو نیمه این دیدار از سوی شاگردان امیر قلعه نویی افزود: من هم با شما هم عقیده هستم که تیم ملی ایران در نیمه دوم بازی شجاعانه ای انجام داد اما من فکر می‌کنم برای تیمی مثل ژاپن کاملاً قابل حدس بود که ایران برای جبران باخت دوره قبل و رسیدن به نیمه نهایی همه کار خواهد کرد.
او یادآورد شد: من فکر می‌کنم ایران با ۱۱ بازیکن نبرد بلکه ذخیره‌ها و نفرات کادر فنی اش هم با این تیم بودند تا نتیجه بگیرد. هر وقت سرم را امروز در ورزشگاه چرخاندم دیدم. نیمکت تیم ملی ایران مثل طرفدارانش سر از پا نمی‌شناخت و حق ایران هم کسب برد مقابل ژاپن بود.
هو سئونگ درباره جدال ایران با قطر و همچنین تقابل کره جنوبی با اردن در نیمه نهایی تصریح کرد: این دوره از جام ملت‌های آسیا همه معادلات را به هم ریخته است.
او ادامه داد: حالا دیگر هر اتفاقی بیفتد شگفت انگیز است. حذف قطر به عنوان مدافع قهرمانی و میزبان این دوره از رقابت‌ها توسط ایران اتفاق خیلی مهمی می‌تواند باشد. برعکس این هم باعث می‌شود شانس اول قهرمانی به فینال نرسد. پیش بینی ام برای فینال بازی ایران و کره جنوبی است.
کد خبر 6013609
مهدی مرتضویان"
sport,"به گزارش خبرنگار مهر، تیم‌های ملی فوتبال ایران و ژاپن در مرحله یک چهارم نهایی جام ملت‌های آسیا ۲۰۲۳ امروز شنبه ۱۴ بهمن به مصاف هم رفتند که این بازی در پایان با نتیجه دو بر یک به سود شاگردان امیر قلعه نویی به پایان رسید. قضاوت این بازی برای عهده «مانینگ» داور اهل کشور چین بود.
حیدر سلیمانی کارشناس داوری در گفت‌وگو با خبرنگار مهر در خصوص نحوه قضاوت مانینگ در این دیدار اظهار داشت: مانینگ از داوران سطح اول و با تجربه در آسیا به شمار می‌رود و پس از علیرضا فغانی مُسِن ترین داور مسابقات بود. به نظرم او در این بازی قضاوت بی نقصی داشت و باید به او نمره قبولی داد.
او ادامه داد: پیش از آغاز بازی، مسؤولان ژاپنی به دلیل اینکه دو کمک داور این بازی سابقه همکاری با فغانی را داشتند، تحرکات زیادی را برای اینکه تیم ملی ایران را وارد حاشیه کنند، انجام دادند که این دو داور با قضاوت خوبی که انجام دادند باعث شدند تا تمام حرف و حدیث‌ها از بین برود.
سلیمانی در خصوص گلی که توسط سردار آزمون به ثمر رسید و داور آن را آفساید اعلام کرد، گفت: من اینگونه آفسایدها را آفسایدهای ظالمانه می‌نامم. تنها یک میلیمتر از بدن سردار در آفساید قرار داشت و حیف که این گل پذیرفته نشد و کمک داور عملکرد بسیار خوبی داشت.
کارشناس داور در خصوص ضربه شجاع خلیل زاده که به دست مدافع ژاپن در محوطه جریمه این تیم برخورد کرد، گفت: در این صحنه هم داور بسیار خوب عمل کرد. زیرا دست مدافع ژاپن در امتداد بدن او قرار داشت و فضایی را اشغال نکرد که داور را مجاب به اعلام خطا کند؛ همین وضعیت در نیمه اول هم در محوطه جریمه ایران رخ داد که توپ به بازوی شجاع خلیل زاده برخورد کرد و داور آن را هم به درستی پنالتی اعلام نکرد.
کد خبر 6013394"
sport,"به گزارش خبرنگار مهر، تیم‌های ملی فوتبال ایران و ژاپن در مرحله یک چهارم نهایی جام ملت‌های آسیا ۲۰۲۳ روز گذشته شنبه ۱۴ بهمن به مصاف هم رفتند که در پایان ایران با دو گل محمد محبی و علیرضا جهانبخش توانست حریف قدرتمند خود را با نتیجه دو بر یک شکست دهد و راهی دیدار نیمه نهایی شود.
سایت عربی «kech24» در مطلبی به این بازی پرداخته و در آن از تیم ملی ایران تمجید کرده است. در مطلب این سایت آمده؛ تیم ملی ایران مدعی اصلی عنوان قهرمانی را با نتیجه دو بر یک شکست داد و حالا ایرانی‌ها پا به میدان طلایی آسیا گذاشته‌اند.
ایران باید در نیمه نهایی رو در روی قطر قرار گیرد که این بازی تکلیف دومین فینالیست جام را مشخص خواهد کرد. ایران سابقه قهرمانی در ۳ دوره از این مسابقات را در کارنامه خود دارد و آنها به دنبال تکرار قهرمانی خود هستند.
کد خبر 6013664"
sport,"به گزارش خبرنگار مهر، غفور کارگری رییس کمیته ملی پارالمپیک در جریان مراسم تجلیل از برترین‌های فرهنگی بازی‌های پاراآسیایی هانگژو که امروز یکشنبه برگزار شد، با اشاره به ایام الله دهه فجر گفت: ورزش جانبازان و توان یابان مولود دهه فجر است و قبل از انقلاب وجود نداشت.
وی با تاکید بر اینکه مراسم امروز بزرگداشت جوانمردی، وقار، پهلوانی و عفت است، به سخنانی از امام خمینی (ره) و مقام معظم رهبری در مورد ورزشکاران اشاره کرد و ادامه داد: مقام معظم رهبری عنوان می‌کنند روح ورزش، سه مقوله ایمان و تقوا و پاکدامنی است. ایشان در دیدار با مدال‌آوران بازی‌های آسیایی و پاراآسیایی، از ورزشکاران تشکر کرد که این یک جهت دهی به ما نیز محسوب می‌شود. ایشان در واقع شعار کاروان ایران را تبیین و تفسیر کردند.
کارگری با تاکید بر اینکه از سرآمدان ورزش کشور در حوزه فرهنگی تقدیر می‌کنیم، خاطرنشان کرد: نظر من همه اعضای کاروان ایران سرآمد هستند. آنها بی نظیرترین نتیجه تاریخ ورزش ایران را رقم زدند. آنها یک کاروان با بصیرت و بدون حاشیه بودند و با افتخار به ایران بازگشتند. تمام آرزوی ورزشکار این است که مدال بگیرد. البته شاهد این بودیم که به خاطر تیمشان، از حق و مدال خودشان گذشتند.
رییس کمیته ملی المپیک با اشاره به اینکه امروز از برخی از آنها به صورت نمادین تجلیل می‌شود، تصریح کرد: می‌خواهیم یک حرکت نمادین و فرهنگ ساز در ورزش انجام بدهیم و ارزش‌گذاری خودمان را به این موضوع اختصاص بدهیم. امیدوارم همه مسئولان در ورزش به این موضوع عنایت خاصی داشته باشند و اگر روش خوبی است، شاهد گسترش آن باشیم.
کارگری گفت: ما در پنج گروه همه اعضای کاروان ایران را مورد تقدیر قرار می‌دهیم. گروه اول جانبازان هستند که برای دین و حراست از سرزمین و دفاع از مردم، سلامتی جسمانی خود را از دست دادند. گروه دوم ورزشکارانی هستند که از حق و مدال خودشان برای بالا رفتن تیمشان گذشتند. گروه سوم آنهایی هستند که سبک زندگی اسلامی دارند و فرزندآوری کرده‌اند. همچنین در گروه‌های چهارم و پنجم از آنهایی که عفاف و اخلاق و بصیرت و پهلوانی و غرور ملی را نشان دادند، تقدیر می‌شود.
وی در پایان گفت: قرار بود که وزیر ورزش هم در این جلسه حضور داشته باشد، اما به مأموریت یزد رفت و عذرخواهی کرد. امیدوارم این مراسم سرآغاز برای یک تحول و پیشرفت دیگر در عرصه ورزش قدرتمند ایران باشد.
کد خبر 6013874
سیده فرزانه شریفی"
sport,"به گزارش خبرنگار مهر، تیم‌های ملی فوتبال ایران و ژاپن روز گذشته شنبه ۱۴ بهمن به مصاف هم رفتند که این بازی در پایان با برتری دو بر یک ملی پوشان کشورمان همراه شد. در همین زمینه سایت «article.auone» ژاپن به انتقاد از عملکرد بازیکنان این کشور برابر ایران پرداخت و در مطلبی نوشت: بازیکنان ژاپن دقیقاً اشتباهات دیدار با عراق را تکرار کردند. و «هاجیمه موریاسو» مسؤول شکست ژاپن برابر ایران است.
این سایت در ادامه مطلب خود آورده است: تیم ملی ایران به وضوح نحوه سیستم خود را در جریان بازی تغییر داد و با کارهای دفاعی خود که بازیکنان این تیم انجام دادند، فشار مهاجمان ژاپن روی دروازه این تیم کاهش یافت. ایران به خوبی توانست بازی را مدیریت کند و اکثر بازیکنان ژاپن کیفیت بسیار پایینی را از خود نشان دادند و باعث شدند تا خداحافظی زودهنگامی با مسابقات داشته باشیم.
به گزارش خبرنگار مهر، تیم‌های ملی ایران و قطر باید روز چهارشنبه ۱۸ بهمن از ساعت ۱۸:۳۰ رو در روی هم قرار گیرند تا تکلیف تیم صعود کننده به دیدار پایانی این مسابقات مشخص شود.
کد خبر 6013690"
sport,"به گزارش خبرنگار مهر، تیم ملی فوتبال ایران در مرحله یک چهارم نهایی جام ملت‌های آسیا موفق شد با نتیجه ۲ بر یک ژاپن را شکست دهد و به مرحله نیمه نهایی راه پیدا کند.
پس از این دیدار «واتارو اندو» کاپیتان تیم ملی فوتبال ژاپن با انتشار پستی در صفحه شخصی خود در شبکه اجتماعی ایکس (توئیتر سابق) به شکست تیمش واکنش نشان داد و نوشت: این تورنمنت به من فهماند که شماره یک بودن در چیزی ساده نیست. فکر می‌کنم کیفیت بازیکنان ایرانی و فضایی که هواداران این تیم در ورزشگاه ایجاد کرده بودند باعث شده بود این تیم شایستگی پیروزی را داشته باشد.
وی در خصوص پیروزی تیم ملی ایران نوشت: به عنوان کاپیتان تیم به این فکر می‌کنم که چه کاری می‌توانیم انجام دهیم تا تیم ملی ژاپن به تیمی قدرتمند تر تبدیل شود.
وی خطاب به هواداران ژاپنی نوشت: هواداران عزیز، برای رسیدن به هدف بزرگ خود یعنی قهرمانی در جام جهانی به مبارزه ادامه دهید! از حمایت مداوم شما از تیم ملی فوتبال ژاپن سپاسگزاریم.
کد خبر 6014344"
sport,"به گزارش خبرنگار مهر، تیم‌های ملی فوتبال ایران و ژاپن در مرحله یک چهارم نهایی جام ملت‌های آسیا ۲۰۲۳ امروز شنبه ۱۴ بهمن از ساعت ۱۵ در ورزشگاه اجوکیشن سیتی دوحه رو در روی هم قرار می‌گیرند.
ایران در این بازی، مهدی طارمی را به دلیل محرومیت و سید مجید حسینی و صادق محرمی را به دلیل مصدومیت در اختیار ندارد. بازگشت محمدحسین کنعانی زادگان به قلب خط دفاعی تیم ملی باعث خواهد شد تا این بازیکن زوج شجاع خلیل زاده را تشکیل دهد.
با توجه به روند هجومی تیم ملی ژاپن، امیر قلعه نویی سرمربی تیم ملی ایران در این بازی از دو هافبک دفاعی (امید ابراهیمی و سعید عزت اللهی) در ترکیب ایران استفاده خواهد کرد. همچنین سردار آزمون به تنهایی در نوک خط حمله ایران قرار خواهد گرفت و مهدی قایدی بار دیگر از ابتدا در زمین بازی حضور خواهد داشت.
همچنین علیرضا جهانبخش و سامان قدوس هم بخش هجومی ایران را شکل خواهند داد و رامین رضائیان به دلیل نبود صادق محرمی در سمت راست خط دفاعی انجام وظیفه خواهد کرد.
ترکیب احتمالی تیم ملی ایران برابر ژاپن به شرح زیر است:
علیرضا بیرانوند، شجاع خلیل زاده، محمدحسین کنعانی زادگان، رامین رضاییان، احسان حاج صفی، امید ابراهیمی، سعید عزت اللهی، سامان قدوس، علیرضا جهانبخش، مهدی قایدی و سردار آزمون ۱۱ بازیکن ایران برابر ژاپن را از ابتدای بازی تشکیل خواهند داد.
کد خبر 6012712"
sport,"به گزارش خبرنگار مهر، امیر قلعه نویی پیش از دیدار ایران با ژاپن در مرحله یک چهارم نهایی جام ملت‌های آسیا اظهار داشت: بازی خیلی سختی برابر ژاپن داریم و امیدوارم با برنامه‌های تاکتیکی که به بازیکنان داده‌ایم، آنها بتوانند بازی را کنترل کنند و به گل دست یابند.
او ادامه داد: بازیکنان ایران چیزی برای تیم ملی کم نمی‌گذارند. تغییرات ترکیب تیم ملی به دلیل قدرت تاکتیکی تیم حریف و بخشی از آن به دلیل نبود مهدی طارمی بوده است.
کد خبر 6013066"
sport,"پرویز مظلومی در گفت و گو با خبرنگار مهر در خصوص پیروزی دو بر یک ایران برابر ژاپن در مرحله یک چهارم نهایی هجدهمین دوره جام ملت های آسیا گفت: بازیکنان ما فوق العاده بودند. نمایش بسیار خوبی از خود به جای گذاشتند و توانستند تیم پرقدرت ژاپن را که یکی از امیدهای اصلی رسیدن به فینال بود حذف کرده و حالا یک گام دیگر خود را به کسب جام نزدیک کردند.
کارشناس فوتبال ادامه داد: تیم ملی در نیمه دوم دیدار برابر ژاپن به گونه ای عمل کردند که کسی تصورش را نمی کرد. آنها کاملا ژاپن را خلع سلاح کردند و در نیمه دوم اجازه هیچ گونه حرکتی به ژاپنی ها ندادند. با توجه به اینکه ملی پوشان ما برابر سوریه ۱۲۰ دقیقه بازی کرده بودند اما تلاش بسیاری از خود نشان دادند و به دور از خستگی، دوندگی کاملی داشتند و توانستند هم گل خورده را جبران کنند و هم در لحظات پایانی گل پیروزی را به ثمر برسانند.
وی در پاسخ به این پرسش که چرا در نیمه اول همانند نیمه دوم خوب نبودیم گفت: معمولا در این بازی های حساس در نیمه اول تیم ها به ارزیابی یکدیگر می پردازند و این باعث شد تا نیمه اول عملکرد فوق العاده ای نداشته باشیم اما با صحبت های سرمربی و آنالیز دقیقی که کادر فنی از حریف داشت به قول فوتبالی ها سوار کار شدیم و برنده از زمین خارج شدیم.
پرویز مظلومی در پاسخ به این پرسش که آیا می توانیم به فینال راه پیدا کنیم گفت: اگر با همین شرایط مقابل قطر بازی کنیم به طور حتم سربلند بیرون خواهیم آمد. درست است که قطر به دلیل میزبانی کار را برای ما سخت خواهد کرد اما مطمئن باشید ملی پوشان پرتوانی داریم که می توانند در لحظه ها نتیجه را عوض کنند.
وی در پایان خاطرنشان کرد: بازی حساسی را در پیش خواهیم داشت. کادر فنی باید تیم را برای این دیدار آماده کند. بازیکنان هم باید بدانند که در چه شرایط حساسی قرار دارند و معتقدم اگر وحدت و همدلی در تیم حاکم باشد بدون شک بعد از گذشت ۴۷ سال، جام را به خانه خواهیم آورد.
کد خبر 6013399"
sport,"به گزارش خبرنگار مهر، تیم ملی فوتبال ایران در مرحله یک چهارم نهایی جام ملت‌های آسیا موفق شد با نتیجه ۲ بر یک ژاپن را شکست دهد و راهی مرحله نیمه نهایی شود.
محمد محبی زننده نخستین گل تیم ملی ایران در کنفرانس خبری پس از این بازی شرکت کرد و در خصوص نخستین پیروزی تیم ملی ایران برابر ژاپن در جام ملت‌های آسیا گفت: ما در تمام مسابقات برابر تیم‌هایی که روبروی ما قرار می‌گیرند احترام قایلیم. من شخصاً از این مسأله‌ای که گفتید اطلاع نداشتم و تمرکز ما روی پلن های تاکتیکی بود و تمام تلاش خود را انجام دادیم تا بهترین نسخه خودمان باشیم. در این دیدار یکی از بهترین بازیکنان تاریخ تیم ملی ایران یعنی مهدی طارمی را در اختیار نداشتیم.
وی در ادامه گفت: مهدی طارمی دیشب ۴۰ دقیقه با من صحبت کرد و به من کمک کرد که بتوانم امروز با آرامش بازی کنم و فشار بازی روی من تأثیر نگذارد و از او تشکر می‌کنم. جای صادق محرمی، مجید حسینی و مرتضی پورعلی گنجی در این مسابقه خالی بود. این پیروزی حاصل همدلی بازیکنان تیم است و همه با تمام وجود تلاش کردند که بتوانیم ژاپن را ببریم.
وی در پایان از امیر قلعه نویی و کادر فنی تیم ملی به دلیل اعتماد به جوان‌ها تشکر کرد ضمن اینکه کادر پزشکی تیم ملی در این مسابقات به طور کامل کنار ما بودند و دست آنها را می‌فشارم.
کد خبر 6013344"
sport,"به گزارش خبرنگار مهر، تیم‌های ملی فوتبال ایران و ژاپن در مرحله یک چهارم نهایی جام ملت‌های آسیا ۲۰۲۳ امروز شنبه ۱۴ بهمن به مصاف هم رفتند که این دیدار در پایان با نتیجه دو بر یک به سود ایران به پایان رسید تا حضور شاگردان امیر قلعه نویی به مرحله نیمه نهایی این مسابقات قطعی شود.
شجاع خلیل زاده مدافع تیم ملی در پایان این دیدار اظهار داشت: اول از همه خدا را شکر می‌کنم که توانستیم این بازی را با پیروزی پشت سر بگذاریم. زمانی که نیمه اول به پایان رسید و به رختکن رفتیم، من مطمین بودم که بازی را می‌دانیم چون واقعاً تیم متحد و یکدلی داریم.
او ادامه داد: امیدوارم پس از سال‌های زیاد بتوانیم عنوان قهرمانی را از آن خود کنیم. همه بازیکنان تلاش زیادی برای موفقیت تیم انجام دادند و در این بازی شاهد یک تلاش گروهی از سوی تمامی بازیکنان بودیم.
خلیل زاده تصریح کرد: امیدوارم روند موفقیت تیم ادامه دار باشد، در بین دو نیمه امیر قلعه نویی تمام بازیکنان را به آرامش دعوت کرد، پیروزی این بازی تا شامگاه شنبه ادامه خواهد داشت و از فردا صبح خود را آماده بازی در مرحله نیمه نهایی می‌کنیم. ما اینجا هستیم تا عنوان قهرمانی را به دست آوریم.
کد خبر 6013404"
sport,"به گزارش خبرگزاری مهر، تیم‌های ملی فوتبال ایران و ژاپن روز گذشته در مرحله یک چهارم نهایی جام ملت‌های آسیا ۲۰۲۳ به مصاف هم رفتند که در پایان ایران توانست با نتیجه دو بر یک حریف خود را شکست دهد و به مرحله نیمه نهایی صعود کند.
امیر قلعه نویی سرمربی تیم ملی پس از پیروزی ایران در رختکن خطاب به بازیکنان گفت: فقط تا امروز فرصت شادی دارید و باید فکر خود را بر روی بازی نیمه نهایی متمرکز کنید. بازی با ژاپن را فراموش کنید، اکنون نوبت فینال بعدی است.
با این فرمان سرمربی تیم ملی، ظهر امروز تمرین تیم ملی برگزار شد. بازیکنان تیم ملی همچون تمرینات گذشته پس از بازی‌های قبلی تیم ملی به دو گروه تقسیم شدند. بازیکنان حاضر در بازی دیروز به تمرین ریکاوری پرداختند و سایر بازیکنان با حضور در زمین چمن کمپ تمرینی الریان برای دیدار برابر قطر به تمرین پرداختند.
کد خبر 6014238"
sport,"به گزارش خبرنگار مهر، تیم‌های ملی فوتبال ایران و ژاپن در مرحله یک چهارم نهایی جام ملت‌های آسیا روز گذشته شنبه ۱۴ بهمن به مصاف هم رفتند که این بازی در پایان با نتیجه دو بر یک به سود ایران به پایان رسید.
محمد محبی و علیرضا جهانبخش گلزنان ایران در این دیدار بودند. جهانبخش که در تیم فاینورد هلند بازی می‌کند با گلزنی در این دیدار مورد توجه رسانه‌های این کشور قرار گرفت و آنها از وینگر تیم ملی ایران تمجید کردند.
سایت «ad» هلند در رابطه با جهانبخش نوشت: ایران و هلند در حالی به مصاف هم رفتند که علیرضا جهانبخش و «آیاسه یوئدا» که هم تیمی هستند، رو در روی هم قرار گرفتند و در پایان ایران با گلزنی جهانبخش موفق شد راهی مرحله بعد و یوئدا باید به تمرینات فاینورد اضافه شود.
سایت «nu» نیز در این باره نوشت: علیرضا جهانبخش با گلزنی در وقت‌های اضافه نیمه دوم ایران را به نیمه نهایی جام ملت‌های آسیا رساند و در جدال با هم تیمی خود (آیاسه یوئدا) پیروز شد. این بازی در حالی که می‌رفت تا به ۱۲۰ دقیقه کشیده شود اما جهانبخش در دقیقه ۵+ ۹۰ توانست ضربه پنالتی را تبدیل به گل کند و باعث خوشحالی اعضای تیم خود شد.
کد خبر 6014007"
sport,"به گزارش خبرگزاری مهر، سازمان لیگ فوتبال ایران برنامه ادامه رقابت‌های لیگ برتر را به شرح زیر اعلام کرد:
هفته شانزدهم
چهارشنبه ۲۵ بهمن
* فولاد خوزستان – گل گهرسیرجان – ساعت ۱۵- ورزشگاه شهدای فولاد اهواز
پنجشنبه ۲۶ بهمن
مس رفسنجان – هوادار تهران – ساعت ۱۵- ورزشگاه شهدای مس رفسنجان
پیکان تهران – نساجی مازندران – ساعت ۱۵- ورزشگاه پاس قوامین تهران
ذوب آهن اصفهان – ملوان بندرانزلی – ساعت ۱۵- ورزشگاه فولاد شهر اصفهان
استقلال خوزستان – شمس آذر قزوین – ساعت ۱۵- ورزشگاه غدیر اهواز
آلومینیوم اراک – پرسپولیس – ساعت ۱۵- ورزشگاه امام خمینی (ره) اراک
جمعه ۲۷ بهمن
استقلال – صنعت نفت ابادان – ساعت ۱۵- ورزشگاه آزادی تهران

زمان مسابقه دو تیم تراکتور تبریز و سپاهان اصفهان به دلیل حضور سپاهان در لیگ قهرمانان آسیا متعاقباً اعلام خواهد شد.
هفته هفدهم
چهارشنبه ۲ اسفند
گل گهرسیرجان – پیکان تهران – ساعت ۱۴:۳۰- ورزشگاه شهید سلیمانی سیرجان
پرسپولیس – تراکتور تبریز – ساعت ۱۵- ورزشگاه آزادی تهران
استقلال خوزستان – آلومینیوم اراک – ساعت ۱۶- ورزشگاه غدیر اهواز
نساجی مازندران – مس رفسنجان – ساعت ۱۶:۳۰- ورزشگاه شهید وطنی قائمشهر
پنجشنبه ۳ اسفند
هوادار تهران – شمس آذر قزوین -ساعت ۱۵- ورزشگاه پاس قوامین تهران
ملوان بندرانزلی – استقلال – ساعت ۱۵- ورزشگاه تختی انزلی
صنعت نفت آبادان – فولاد خوزستان – ساعت ۱۶- ورزشگاه تختی آبادان
فولاد مبارکه سپاهان اصفهان- ذوب آهن اصفهان – زمان این مسابقه نیز به دلیل حضور سپاهان در لیگ قهرمانان متعاقباً اعلام می‌شود.
هفته هجدهم
سه شنبه ۸ اسفند
گل گهرسیرجان – نساجی مازندران – ساعت ۱۴:۳۰- ورزشگاه شهید سلیمانی سیرجان
استقلال – فولاد مبارکه سپاهان اصفهان – ساعت ۱۵- ورزشگاه آزادی تهران
فولاد خوزستان – ملوان – ساعت ۱۶- ورزشگاه شهدای فولاد اهواز
چهارشنبه ۹ اسفند
تراکتور تبریز- استقلال خوزستان – ساعت ۱۴:۳۰- ورزشگاه یادگار امام تبریز
شمس آذر قزوین – مس رفسنجان – ساعت ۱۵- ورزشگاه سردار ازادگان قزوین
آلومیینوم اراک – هوادار تهران – ساعت ۱۵- ورزشگاه امام خمینی (ره) اراک
ذوب آهن اصفهان – پرسپولیس – ساعت ۱۵- ورزشگاه فولاد شهر اصفهان
پیکان تهران – صنعت نفت آبادان – ساعت ۱۵- ورزشگاه پاس قوامین
کد خبر 6012737"
sport,"به گزارش خبرگزاری مهر، سی و چهارمین دوره رقابت‌های فوتبال جام ملت‌های آفریقا از روز شنبه ۲۳ دی با حضور ۲۴ تیم در شش گروه چهار تیمی به میزبانی ساحل عاج آغاز شد که روز چهارشنبه ۴ بهمن ماه با مشخص شدن ۱۶ تیم راه یافته به مرحله یک هشتم به پایان رسید.
مرحله یک هشتم این دوره از رقابت‌های جام ملت‌های آفریقا از ۷ بهمن ماه آغاز شد و در ۱۱ بهمن با مشخص شدن تکلیف ۸ تیم برتر یک چهارم نهایی به پایان رسید. در مرحله یک هشتم تیم‌های آنگولا، نیجریه، کیپ ورد، آفریقای جنوبی، مالی، ساحل عاج، کنگو و گینه تیم‌هایی بودند که به یک چهارم نهایی رسیدند.
مرحله یک چهارم نهایی با برگزاری ۲ دیدار به پایان رسید تا تکلیف ۴ تیم برتر آفریقا مشخص شود. در اولین دیدار مالی به مصاف ساحل عاج میزبان رفت و با ۲ گل مغلوب میزبان شد، ساحل عاج با این پیروزی راهی نیمه نهایی شد تا در جمع ۴ تیم برتر آفریقا قرار بگیرد. در دومین دیدار هم کیپ ورد مقابل آفریقای جنوبی قرار گرفت که تیم فوتبال آفریقای جنوبی در ضیافت پنالتی‌ها موفق شد با نتیجه ۲ بر یک این تیم را از پیش رو بردارد به نیمه نهایی برسد.
برنامه و نتایج دیدارهای سی و چهارمین دوره جام ملت‌های آفریقا به شرح زیر است:
شنبه ۲۳ دی ۱۴۰۲
گروه A: ساحل عاج ۲ - گینه بیسائو صفر
یکشنبه ۲۴ دی ۱۴۰۲
گروه A: نیجریه یک - گینه استوایی یک
گروه B: مصر ۲ - موزامبیک ۲
گروه B: غنا یک- کیپ ورد ۲
دوشنبه ۲۵ دی ۱۴۰۲
گروه C: سنگال ۳ - گامبیا صفر
گروه C: کامرون یک - گینه یک
گروه D: الجزایر یک - آنگولا یک
سه‌شنبه ۲۶ دی ۱۴۰۲
گروه D: بورکینافاسو یک - موریتانی صفر
گروه E: تونس صفر - نامیبیا یک
گروه E: مالی ۲ - آفریقای جنوبی صفر
چهارشنبه ۲۷ دی ۱۴۰۲
گروه F: مراکش ۳ – تانزانیا صفر
گروه F: کنگو یک – زامبیا یک
پنجشنبه ۲۸ دی ۱۴۰۲
گروه A: گینه استوایی۴ - گینه بیسائو ۲
گروه A: ساحل عاج صفر - نیجریه یک
گروه B: مصر ۲ - غنا ۲
جمعه ۲۹ دی ۱۴۰۲
گروه B: کیپ ورد ۳ - موزامبیک صفر
گروه C: سنگال ۳ - کامرون یک
گروه C: گینه یک - گامبیا صفر
شنبه ۳۰ دی ۱۴۰۲
گروه D: الجزایر ۲ - بورکینافاسو ۲
گروه D: موریتانی ۲ - آنگولا ۳
گروه E: تونس یک - مالی یک
یکشنبه اول بهمن ۱۴۰۲
گروه F: مراکش یک - کنگو یک
گروه F: زامبیا یک - تانزانیا یک
گروه E: آفریقای جنوبی ۴ - نامیبیا صفر
دوشنبه ۲ بهمن ۱۴۰۲
گروه A: گینه استوایی ۴ - ساحل عاج صفر
گروه A: گینه بیسائو صفر - نیجریه یک
گروه B: کیپ ورد ۲ - مصر ۲
گروه B: موزامبیک ۲ - غنا ۲
سه‌شنبه ۳ بهمن ۱۴۰۲
گروه C: گامبیا ۲ - کامرون ۳
گروه C: گینه صفر - سنگال ۲
گروه D: آنگولا ۲ - بورکینافاسو صفر
گروه D: موریتانی یک - الجزایر صفر
چهارشنبه ۴ بهمن ۱۴۰۲
گروه E: نامیبیا صفر - مالی صفر
گروه E: آفریقای جنوبی صفر - تونس صفر
گروه F: تانزانیا صفر - کنگو صفر
گروه F: زامبیا صفر - مراکش یک
یک هشتم نهایی
شنبه ۷ بهمن ماه ۱۴۰۲
آنگولا ۳ - نامیبیا صفر
نیجریه ۲ - کامرون صفر
یکشنبه ۸ بهمن ماه ۱۴۰۲
گینه استوایی صفر - گینه یک
مصر یک (پنالتی ۷) - کنگو یک (پنالتی ۸)
دوشنبه ۹ بهمن ماه ۱۴۰۲
کیپ ورد یک - موریتانی صفر
سنگال یک (پنالتی ۴) - ساحل عاج یک (پنالتی ۵)
سه شنبه ۱۰ بهمن ماه ۱۴۰۲
مالی ۲ - بورکینافاسو یک
مراکش صفر - آفریقای جنوبی ۲
یک چهارم نهایی
جمعه ۱۳ بهمن ماه ۱۴۰۲
نیجریه یک - آنگولا صفر
جمهوری کنگو ۳ - گینه یک
شنبه ۱۴ بهمن ماه ۱۴۰۲
مالی یک - ساحل عاج ۲
کیپ ورد صفر (پنالتی یک) - آفریقای جنوبی صفر (پنالتی ۲)
نیمه نهایی
چهار شنبه ۱۸ بهمن ماه ۱۴۰۲
بازی شماره ۴۹: نیجریه - آفریقای جنوبی، ساعت ۲۰:۳۰ در ورزشگاه صلح بواکه
بازی شماره ۵۰: ساحل عاج - جمهوری کنگو، ساعت ۲۳:۳۰ در ورزشگاه آلاسان اوتارا، آبیجان
رده بندی
شنبه ۲۱ بهمن ماه ۱۴۰۲
بازی شماره ۵۱: بازنده دیدار بازی ۴۹ - بازنده دیدار بازی ۵۰، ساعت ۲۳:۳۰ در ورزشگاه فلیکس هوفوئت بوینی
نهایی
یکشنبه ۲۲ بهمن ماه ۱۴۰۲
بازی شماره ۵۲: برنده دیدار بازی ۴۹ - برنده دیدار بازی ۵۰، ساعت ۲۳:۳۰ در ورزشگاه آلاسان اوتارا، آبیجان
کد خبر 6013671"
sport,"به گزارش خبرنگار مهر، تیم ملی فوتبال ژاپن پس از شکست ۲ بر یک برابر ایران در مرحله یک چهارم نهایی جام ملت‌های آسیا به کار خود در این مسابقات پایان داد.
این دیدار روز شنبه ساعت ۱۵ برگزار شد و «تاکومی مینامینو» بازیکن این تیم در دیدار با ایران از دقیقه ۶۷ وارد زمین شد و ۲۳ دقیقه بازی کرد و بلافاصله پس از این دیدار خود را به فرانسه رساند تا تمریناتش را با تیم «موناکو» ادامه دهد.
نکته قابل توجه این است که موناکو امروز یکشنبه از ساعت ۱۵:۳۰ در لیگ برتر فرانسه میزبان «لو آور» بود و این بازیکن ژاپنی در این دیدار حضور داشت و از دقیقه ۷۱ وارد زمین شد تا رکورد جالبی را از خود به نمایش بگذارد و در حد فاصل ۲۴ ساعت در ۲ قاره مختلف برای ۲ تیم بازی کرده باشد.
این دیدار در نهایت با نتیجه تساوی یک به یک به پایان رسید.
کد خبر 6014437"
sport,"به گزارش خبرنگار مهر، تیم ملی فوتبال ایران در مرحله یک چهارم نهایی جام ملت‌های آسیا موفق شد با نتیجه ۲ بر یک ژاپن را شکست دهد و راهی مرحله نیمه نهایی شود.
تیم فوتبال فوتبال «برنتفورد» انگلیس که سامان قدوس را در اختیار دارد پس از این دیدار به پیروزی تیم ملی ایران برابر ژاپن واکنش نشان داد و با انتشار تصویری از سامان قدوس در صفحه این باشگاه در شبکه اجتماعی نوشت: سامان به نیمه نهایی صعود کرد. تیم ملی ایران با پنالتی دقیقه ۹۶ ژاپن را شکست داد و راهی نیمه نهایی شد.
کد خبر 6013382"
sport,"به گزارش خبرنگار مهر، تیم فوتبال پرسپولیس که در نیم فصل اول رقابت‌های لیگ برتر با کسب ۳۰ امتیاز در رده سوم جدول رده بندی قرار گرفت به دنبال تقویت تیم خود در نیم فصل است و از همین رو این تیم تاکنون عبدالکریم حسن در خط دفاع و عیسی آل کثیر را در خط حمله به خدمت گرفته است.
از همین رو پرسپولیسی‌ها باز هم به دنبال جذب مهاجم هستند و با «ویلن موتا» مهاجم برزیلی تیم بانکوک یونایتد وارد مذاکره و رضایت این بازیکن برای حضور در پرسپولیس را به دست آورده‌اند اما مشکلی که برای حضور این مهاجم برزیلی در ایران به وجود آمده عدم صدور رضایتنامه از سوی باشگاه تایلندی است. این بازیکن تا پایان فصل با تیم بانکوک قرارداد دارد و جدایی او منوط به رضایت مدیران این باشگاه است.
قیمت موتا حدود ۴۰۰ هزار یورو است که مدیران پرسپولیس برای پرداخت آن مشکلی ندارند و با بودجه مدنظرشان برای جذب بازیکن مطابقت دارد اما هنوز نتوانسته‌اند نظر مدیران باشگاه بانکوک را برای صدور رضایت‌نامه جلب کنند.
موتا آمار خوبی را در تیم بانکوک از خود به ثبت رسانده و تاکنون در بازی‌های مختلف برای تیمش ۲۶ گل به ثمر رسانده است. این بازیکن سابقه حضور در تیم‌های رده پایه برزیل را هم در کارنامه خودش دارد و علاوه بر آن در لیگ دسته دوم عربستان نیز بازی کرده است.
کد خبر 6012910"
sport,"حمیدرضا نداف در گفت وگو با خبرنگار مهر، در مورد آخرین وضعیت تیم ملی ایران برای حضور در مسابقات دیویس کاپ اظهار کرد: ما بعد از سال‌ها تلاش موفق شدیم به گروه دو جهانی صعود کنیم این اتفاق در مسابقات سریلانکا رقم خورد که عنوان قهرمانی را به دست آوردیم. در ادامه و در جریان قرعه کشی هم موفق شدیم میزبانی پلی آف دیویس کاپ را به دست بیاوریم. این حق ما بود ولی متاسفانه تیم استونی حاضر نشد برای برگزاری بازی به ایران بیاید.
وی افزود: حالا قرار است این بازی در کشور ثالث برگزار شود میزبان مجددا کشور سریلانکاست اما اگر میزبان خودمان بودیم شرایط خیلی فرق داشت. هوای آنجا شرجی است و اذیت کننده ولی چاره‌ای نیست تلاش می‌کنیم نتایج خوبی را رقم بزنیم. بازی بسیار حساسی است و جای اشتباه نداریم.
عضو تیم ملی تنیس کشورمان با بیان اینکه شناخت نسبی از تیم استونی داریم، گفت: برای شناخت و ارزیابی تیم کافی است که فقط نیم نگاهی به رنکینگ بازیکن‌های آن داشته باشیم. دو بازیکن استونی واقعا جایگاه خوبی در رنک دارند علاوه بر این ما هم بعد از ۵۰ سال قرار است برای نخستین‌بار با یک تیم اروپایی بازی کنیم. نمی‌توانم بگویم شناخت کافی دارم چون تجربه نسخت‌مان است با این حال تلاش می‌کنیم برنده بازی باشیم تا همچنان این جایگاه را حفظ کنیم.
نداف در مورد روند آماده سازی تیم برای شرکت در این مسابقه عنوان کرد: از ۶ الی ۲۰ اسفندماه در مسابقات تور جهانی تنیس مردان که در زمین‌های تنیس المپیک کیش برگزار خواهد شد حضور پیدا خواهیم کرد. این مسابقات هم جذابیت خودش را دارد چون اکثر کشورها بخاطر شرایط خوب آب و هوای کیش مشتاق حضور در این رقبت‌ها هستند.
وی با اشاره به لزوم جذب مربی خارجی گفت: بر اساس قانون در مسابقات دیویس کاپ حتما روی نیمکت باید مربی ایرانی حضور داشته باشد اما قطعا تنیس ایران برای بروز شدن و پیشرفت بیشتر نیاز به مربی و مشاور خارجی دارد. مربیان داخلی هم توانمند هستند ولی همچنان جای پیشرفت داریم و می توانیم برای دست یابی به این رشد از حضور مربیان خارجی استفاده کنیم.
نداف در پایان خاطر نشان کرد: تنیس ایران تیم جوان و خوبی دارد همین که بعد از ۹ سال ایران میزبان مسابقات فیوچرز بود یعنی گام خوبی برای پیشرفت برداشته شده است. امیدوارم در این دو رویداد پیش رو هم بتوانیم نتایج خوبی را برای تنیس ایران رقم بزنیم.
کد خبر 6013181"
sport,"به گزارش خبرنگار مهر از قطر، علیرضا شهاب پزشک تیم ملی فوتبال کشورمان در خصوص مصدومیت بازیکنان تیم ملی اظهار داشت: خدا را شکر به جز صادق محرمی و سید حسین حسینی هیچ مصدومی دیگری نداریم. در این دور روز کادر پزشکی تیم ملی تمام تلاش خود را به کار گرفت تا بازیکنان ریکاوری خوبی را داشته باشند. دست همه مساژورهای خودم را می بوسم در این شرایط شاید شبی ۳ ساعت خوابیدند و مرتب کار خود را انجام دادند تا بتوانند بازیکنان به این بازی حساس برسند. اینکه بعد از بازی ۱۲۰ دقیقه‌ای بازیکنان را به این بازی رساندن کار بسیار بزرگی بود و امیدوارم در آینده هم بازی‌های خوبی را از بازیکنان تیم ملی ببینیم.
وی در خصوص مصدومیت محبی در دقایق پایانی عنوان کرد: محمد محبی هم در دقایق پایانی به دلیل فشار بازی و استارت‌های مکرری که زده بود دچار گرفتگی شده است و جای نگرانی نیست. برای بازی بعدی ۷۲ ساعت زمان داریم تا ریکاوری کنیم که زمان بسیار خوبی است و می‌رویم تا انشاالله با بازیکنان به نیمه نهایی فکر کنیم.
کد خبر 6013392
مهدی مرتضویان"
sport,"به گزارش خبرنگار مهر، تیم ملی فوتبال ایران در مرحله یک چهارم نهایی جام ملت‌های آسیا موفق شد با نتیجه ۲ بر یک ژاپن را شکست دهد و راهی مرحله نیمه نهایی شود.
کنفدراسیون فوتبال آسیا پس از این دیدار به این برد تیم ملی ایران واکنش نشان داد و با انتشار مطلبی در شبکه اجتماعی «ایکس» (توییتر سابق) نوشت: بازگشت (کامبک) تیم ملی ایران کامل شد و برای اولین بار از سال ۲۰۰۴ به نیمه نهایی جام ملت‌های آسیا صعود کرد.
تیم ملی ایران در مرحله نیمه نهایی باید به مصاف برنده دیدار قطر و ازبکستان برود.
کد خبر 6013332"
sport,"به گزارش خبرگزاری مهر و به نقل از روابط عمومی فدراسیون بدمینتون، امروز افتخار تاریخی دیگری برای بدمینتون بانوان ایران رقم خورد و تیم دو نفره دختران ایران به مقام نایب قهرمانی رقابت های بین المللی فجر دست یافت.
رومینا تاجیک و پریا اسکندری که پیش از این با صعود به نیمه نهایی و سپس فینال رقابت های دوبل بین المللی فجر دست به کار بزرگی زده بودند تاریخ سازی خود را امروز کامل کردند. تیم دو نفره ایران که به فینال دوبل صعود کرده بود امروز مقابل تیم قدرتمند برزیل قرار گرفت و هر چند دو بر صفر مغلوب شد اما با کسب مدال نقره و نایب قهرمانی برگ زرینی وارد تاریخ بدمینتون ایران کردند.
تیم پریا اسکندری و رومینا تاجیک در فینال دوبل زنان مقابل ژاکلین و سامیا لیما از برزیل قرار گرفتند و در دو گیم و با نتایج ۲۱ بر ۱۴ و ۲۱ بر ۱۱ مغلوب شدند.
تعدادی از بازیکنان خارجی حاضر در سی و دومین رقابت های بین المللی فجر رنکینگ زیر ۱۰۰ دارند. تاجیک و اسکندری در حالی مقابل تیم برزیل باختند که در جدول اصلی همین رقابت ها یک بار دیگر مقابل آنها قرار گرفته بودند. تیم دو نفره ایران سپس در مراحل بعدی تیم هایی از ایران، عراق، مکزیک و هند را بردند.
به این ترتیب پرونده رقابت های بین المللی بدمینتون برای بدمینتون بانوان ایران با یک افتخار تاریخی و بزرگ به بسته شد.
کد خبر 6014055"
sport,"مجید نامجو مطلق در گفت و گو با خبرنگار مهر و در خصوص پیروزی دو بر یک ایران برابر ژاپن در مرحله یک چهارم نهایی هجدهمین دوره جام ملت‌های آسیا گفت: یکی از بهترین تیم‌های جام ملت‌های آسیا را حذف کردیم و توانستیم جزو ۴ تیم پایانی این جام شویم.
این بازیکن سابق تیم ملی ادامه داد: فوتبال ایران در چند سال اخیر چنین نمایشی را از خود ارائه نکرده بود. یک ترکیب ایده آل، بازی خوب، بدون اشتباه و عطش گلزنی همه باعث شد تا ملی پوشان ما با اینکه یک گل از حریف عقب بودند بتوانند به بازی برگشته و با دو گل، یکی از قدرتمندترین تیم‌های حال حاضر آسیا را شکست دهد.
وی افزود: ژاپن در بازی‌های دوستانه و مقدماتی تیم‌های بزرگی را با شکست مواجه کرد و به نوعی ترسناک شده بود اما ملی پوشان ما بدون ترس از نام ژاپن، بازی فوق‌العاده ای را به نمایش گذاشتند و حالا امیدوار هستیم که بتوایم با پیروزی در نیمه نهایی برابر قطر به فینال راه پیدا کنیم.
نامجومطلق گفت: شاید سخت‌ترین بازی ما در راه رسیدن به قهرمانی با کره جنوبی باشد که فوتبال خوبی را به نمایش می‌گذارد اما اعتقاد دارم همانطور که ژاپن مقابل ما حرفی برای گفتن نداشت می‌توانیم در فینال، کره یا اردن را هم شکست دهیم.
کارشناس فوتبال در پاسخ به این پرسش که تیم ملی دو نیمه متفاوت را برگزار کرد گفت: معمولاً در نیمه اول دو تیم به ارزیابی یکدیگر می‌پردازند. همین مساله باعث شد تا دروازه ما باز شود اما بازیکنان ما به بازی برگشتند و در نیمه دوم و با نکات فنی که کادر تیم ملی به آنها گوشزد کرد نمایش قابل قبولی انجام دادند. اجرای فرامین کادر فنی و بازی بدون اشتباه باعث شد تا بتوانیم جزو ۴ تیم پایانی جام ملت‌های آسیا باشیم.
مجید نامجو مطلق در پاسخ به این پرسش که آیا می‌توانیم به فینال راه پیدا کرده و به قهرمانی دست پیدا کنیم گفت: ۴۷ سال است که در حسرت قهرمانی در جام ملت‌ها هستیم و اگر بتوانیم با همین روند دو دیدار آینده را با برد به پایان برسانیم این رؤیا تبدیل به واقعیت خواهد شد. تیم ملی کشورمان این پتانسیل را دارد که جام را بالای سر ببرد به شرط آنکه در باد این برد نخوابد. خود را از پیش برنده نداند و در دو دیدار آینده با تمام توان مقابل حریفان ظاهر شود.
وی در پایان خاطرنشان کرد: باید از چند بازیکن تشکر کنیم. البته همه فوق العاده بودند اما جا دارد از امید ابراهیمی که مسن‌ترین بازیکن تیم ملی بود قدردانی کنیم. او با این سن بالا فوق العاده بود. خستگی ناپذیر، جنگنده و در همه جای زمین حضور مثبت داشت. البته نباید از بازی سامان قدوس، سعید عزت اللهی و جهانبخش هم به سادگی بگذریم و در مجموع همه خوب بودند، خوش درخشیدند تا تیم ملی بتواند غول فوتبال آسیا را شکست دهد.
کد خبر 6013353"
sport,"به گزارش خبرنگار مهر، تیم‌های ملی فوتبال قطر و ازبکستان در آخرین دیدار مرحله یک چهارم نهایی جام ملت‌های آسیا از ساعت ۱۹ شامگاه شنبه ۱۴ بهمن در ورزشگاه «البیت» قطر با قضاوت «کیم هیگان» به مصاف هم رفتند که این بازی در پایان وقت‌های قانونی و اضافه با تنیجه تساوی یک بر یک به پایان رسید و در ضربات پنالتی قطر با نتیجه ۳ بر دو ازبکستان را شکست داد و حریف ایران در نیمه نهایی شد.
برای قطر در نیمه اول «اتکیر یوسوپوف »(۲۷- گل به خودی) و برای ازبکستان «خامروبکوف» در دقیقه ۵۹ گلزنی کردند.
نیمه اول
این دیدار در حالی برگزار شد که قطری‌ها امیدوارند با بهره گیری از امتیاز میزبانی و حضور تماشاگران خودی بتوانند به برتری برسند و راهی مرحله نیمه نهایی شوند.
در اوایل بازی تیم قطر توپ و میدان را در اختیار داشت و نخستین حمله این تیم در دقیقه ۱۱ رقم خورد و ارسال بلند «احمد فتحی» از میانه میدان به عمق خط دفاعی ازبکستان در محوطه جریمه به «اکرم عفیف» رسید که ضربه پای چپ او را دروازه بان ازبکستان مهار کرد.
گلزنی قطر به لطف اشتباه دروازه‌بان ازبکستان
در دقیقه ۲۷ «حسن الهیدوس» از سمت راست صاحب توپ شد و در حالی در کناره‌های خط عرضی صاحب توپ بود ارسال خود را انجام داد که توپ پس از برخورد با مدافع ازبکستانی و به دنبال آن دفع اشتباه دروازه‌بان این تیم تغییر مسیر پیدا کرد و وارد دروازه شد تا نخستین گل عنابی‌ها به ثمر برسد.
در دقیقه ۳۶ «اوستون اورونوف» حرکت خود را از سمت چپ آغاز کرد و وارد محوطه جریمه قطر شد و پس در عرض او به «عزیزبک تورگون‌بائف» رسید که مدافع تیم ملی قطر خود را برابر ضربه او پرتاب کرد تا این ضربه در آستانه ورود به دروازه با برخورد به او به کرنر برود.
نیمه اول این دیدار در نهایت با نتیجه یک بر صفر به سود تیم ملی فوتبال قطر به پایان رسید.
شروع نیمه دوم با ضد حمله ازبکستانی‌ها
نیمه دوم با ضد حمله ازبک ها همراه شد که در حالی مهاجم ازبکستان در آستانه تک به تک شدن با دروازه بان قطر قرار داشت، «مشعل برشام» روی او مرتکب خطا شد و از داور کارت زرد دریافت کرد.
در نیمه دوم بازیکنان ازبکستان برای جبران گل خورده روند هجومی داشتند و موقعیت‌های زیادی روی دروازه قطر به وجود آوردند.
گل تساوی ازبکستان روی اشتباه خط دفاعی قطر
حملات ازبکستان روی دروازه قطر ادامه داشت و در دقیقه ۵۹ بازیکنان ازبک با ضربات سر توپ را به «خامروبکوف» رساندند و پس از دفع اشتباه مدافع قطر این بازیکن مجدداً صاحب توپ شد و با نفوذ به محوطه جریمه قطر اقدام به شوت زنی کرد و توانست با پای چپ گل تساوی را برای تیمش به ثمر برساند.
پس از به ثمر رسیدن گل تساوی برای ازبکستان روند بازی آرام شد و توپ بیشتر در میانه‌های زمین در گردش بود. در دقایق پایانی نیمه دوم هر دو تیم موقعیت‌های نصف و نیمه روی دروازه‌ها ایجاد کردند که ثمره‌ای نداشت.
بدشانسی عفیف در به ثمر رساندن گل برتری برای قطر
در وقت‌های اضافه نیمه دوم کرنر برای تیم قطر شکل گرفت که ارسال اکرم عفیف را بازیکنان ازبکستان دفع کردند و در ادامه توپ به خود او رسید و با بغل پا اقدام به ضربه زدن به توپ کرد اما توپ او با اختلاف کمی به بیرون رفت.
در نهایت بازی به وقت‌های اضافه کشیده شد.
نیمه اول وقت‌های اضافه
در دومین دقیقه از وقت‌های اضافه اول کرنر برای ازبکستان شکل گرفت که سانتر جلال الدین ماشاریپوف در آستانه ورود به دروازه بود که مشعل برشام توپ را از آستانه ورود به دروازه بیرون کشید.
واکنش دیدنی یوسوپف مانع از گلزنی قطری‌ها شد
در ششمین دقیقه از وقت‌های اضافه اول، بازیکنان قطر حمله‌ای را به سمت دروازه ازبکستان ترتیب دادند که شوت عبدالعزیز حاتم را یوسوپف دروازه بان ازبکستان به کمک تیر دروازه به کرنر فرستاد.
نیمه دوم وقت‌های اضافه
بازیکنان هر دو تیم بازی محتاطانه ای را در پیش گرفتند و کمتر به سمت دروازه‌ها حمله ور شدند. در دقیقه ۱۱۶ «معز العلی» صاحب توپ شد و در محوطه جریمه ازبکستان اقدام به شوت‌زنی کرد که توپ او به کناره تور دروازه برخورد کرد و راهی به سمت دروازه ازبکستان نداشت.
در نهایت این بازی در وقت‌های قانونی و اضافه با نتیجه تساوی یک بر یک به پایان رسید تا ضربات پنالتی مشخص کننده پیروز آن را مشخص کند. در ضربات پنالتی قطر با نتیجه ۳ بر دو ازبکستان را شکست داد و حریف ایران در مرحله نیمه نهایی شد.
دیدار قطر و ایران روز چهارشنبه ۱۸ بهمن از ساعت ۱۸:۳۰ برگزار خواهد شد.
کد خبر 6013489"
sport,"به گزارش خبرنگار مهر، رامین رضائیان بازیکن تیم ملی فوتبال کشورمان پس از پیروزی مقابل ژاپن اظهار داشت: خدا را شکر می‌کنم که توانستیم دل مردم ایران را شاد کنیم اما می‌خواهم در خصوص موضوعی صحبت کنم. در رسانه‌ها کسانی هستند که در کنار ما بودند دستشان درد نکند. اما کسانی بودند که در روزهای بد که روز ما نبود در کار ما نبودند. آنها باید شرف و صداقت در قلمش خود داشته باشند.
وی افزود: دوست دارم وقتی از تیم ملی انتقاد می‌کنند از این موضوع هم بنویسند که چرا زمانی که ما به هر تورنمنتی می‌رویم باید قیمت دلار به شکل عجیبی بالا برود؟ این موضوع باعث می‌شود تا دغدغه مردم زیاد شود و فشار آن به روی فوتبالیست‌ها باشد. این کار را نکنید. پیروزی ما ذره‌ای دل این مردم را شاد کرد.
رضائیان با اشاره به انتقالد هایی که از سوی رسانه‌ها شده بودگفت: باز هم می گویم کسانی که قلم به دست هستند جرأت داشته باشند همه چیز را بنویسد. امروز همه بازیکنان به خاطر مردم ایران و شادی این ملت بازی کردند. همه بازیکنان تیم ملی شرف دارند خدا را شکر که بازی امروز را بردیم و دشمن شاد نشدیم. به بازیکنان هم گفته بودم نباید دشمن شاد شویم. بازیکنان تیم ملی بعد از آن بازی سخت مقابل سوریه امروز اینگونه مقابل ژاپن بازی کردند دم بازیکنان تیم ملی گرم که تلاش کردند. ما عاشق ملت ایرانیم.
کد خبر 6013322"
sport,"به گزارش خبرگزاری مهر و به نقل از سایت فدراسیون فوتبال، دانیال مرادی، رئیس دپارتمان داوری در این باره عنوان کرد: در نیم فصل اول فوتبال باشگاهی کشورمان موعود بنیادی فر تنها داور ایرانی بود که لایسنس قضاوت با کمک داور ویدئویی را داشت اما با تلاش مسئولان فدراسیون فوتبال و کمیته داوران ۴ داور دیگر هم مجوز قضاوت با VAR را از سوی فدراسیون جهانی فوتبال (فیفا) دریافت کرده‌اند
وی اضافه کرد: مهناز ذکایی، حسن اکرمی، امیر عرب براقی و مرتضی منصوریان داورانی هستند که بعد از حضور در کافا و قضاوت مسابقاتی در ازبکستان مجوز قضاوت با VAR را دریافت کرده‌اند.
کد خبر 6013972"
sport,"به گزارش خبرنگار مهر، تیم‌های ملی فوتبال ایران و ژاپن در مرحله یک چهارم نهایی جام ملت‌های آسیا ۲۰۲۳ امروز شنبه ۱۴ بهمن رو در روی هم قرار گرفتند که این بازی در پایان با برتری دو بر یک ملی‌پوشان کشورمان همراه شد.
محمد محبی و علیرضا جهانبخش هر دو در نیمه دوم توانستند گل‌های پیروزی بخش ایران را وارد دروازه ژاپن کنند. تیم ملی ایران با توجه به پیروزی امروز برابر ژاپن ۲۱.۰۴ امتیاز دریافت خواهد کرد و با توجه به حذف تیم ملی سنگال از جام ملت‌های آفریقا، ایران یک رده در رنکینگ جدید فدراسیون جهانی فوتبال فیفا صعود خواهد کرد و به رده بیستم می‌رسد. ایران در صورت موفقیت در دیدار نیمه نهایی و فینال این شانس را خواهد داشت تا جای ژاپن را در صدر جدول تیم‌های آسیایی بگیرد.
تیم ملی فوتبال کشورمان باید روز چهارشنبه ۱۸ بهمن از ساعت ۱۸:۳۰ و در مرحله نیمه نهایی به مصاف برنده تیم‌های ملی ازبکستان و قطر برود.
کد خبر 6013366"
sport,"به گزارش خبرنگار مهر، تیم ملی وزنه‌برداری ایران برای حضور در مسابقات قهرمانی آسیا با سه وزنه‌بردار مرد راهی ازبکستان شد. مسابقات قهرمانی آسیا یکی از رقابت‌های گزینشی المپیک به حساب می‌آید. علیرضا عباسپور، علی عالی پور و عبدالله بیرانوند سه نماینده وزنه‌برداری ایران در این مسابقات است. نکته جالب توجه اینکه در این مسابقات نواب نصیرشلال سرمربی تیم ملی وزنه‌برداری تیم را همراهی نکرد.
وحید ربیعی در گفت‌وگو با خبرنگار مهر، در پاسخ به دلیل عدم همراهی نواب نصیرشلال با تیم ملی اعزامی به ازبکستان گفت: از این موضوع اطلاعی ندارم از خود آقای نصیرشلال این موضوع را بپرسید.
دبیر فدراسیون وزنه‌برداری در پاسخ به این سوال که آیا عدم همراهی نواب نصیرشلال به خاطر دلخوری است که با اعضای کمیته فنی به وجود آمده، گفت: چه دلخوری! من از آن اطلاعی ندارم. حتماً نواب نصیرشلال کاری داشته که نتوانسته تیم را همراهی کند.
عدم همراهی نواب نصیرشلال با تیم اعزامی به ازبکستان در شرایطی اتفاق افتاد که پیش از این بین اعضای کمیته فنی و سرمربی تیم بر سر اعزام نفرات به مسابقات قهرمانی آسیا اختلاف نظرهایی به وجود آمده بود و حالا باید دید این عدم همراهی به این دلیل بوده است یا خیر.
کد خبر 6014032
سیده فرزانه شریفی"
sport,"به گزارش خبرنگار مهر، «اوسمار ویرا» سرمربی جدید تیم فوتبال پرسپولیس با انتشار پستی در فضای مجازی از این باشگاه و یحیی گل محمدی (سرمربی سابق پرسپولیس) تقدیر و تشکر کرد. اوسمار در پست خود نوشت: «از پرسپولیس بابت فرصتی که برای هدایت ارتش سرخ بزرگ در راه رسیدن به اهداف این فصل به دست آورد بسیار سپاسگزارم. من می‌دانم این مسؤولیت چقدر سنگین است و چقدر پرسپولیس برای هواداران اهمیت دارد. ما همه پرسپولیسیم! ما همه ارتش سرخ بزرگ هستیم! خیلی ممنون یحیی بابت همه دانشی که با من به اشتراک گذاشتی، تو معلم عالی هستی. هرگز دستاوردهای بزرگمان را فراموش نمی‌کنم. با هم ما قوی‌تر هستیم»
به گزارش خبرنگار مهر، اوسمار ویرا فردا راهی تهران خواهد شد و تمرینات این تیم را برای ادامه مسابقات لیگ برتر و جام حذفی زیر نظر خواهد گرفت.
کد خبر 6014067"
sport,"به گزارش خبرنگار مهر، تیم فوتبال پرسپولیس با هدایت «اوسمار ویرا» باید در نیم فصل دوم رقابت‌های لیگ برتر و جام حذفی به مصاف حریفان خود برود. کاروان پرسپولیس که برای برپایی اردوی ۱۰ روزه عازم دوبی امارات شده بود، عصر امروز شنبه ۱۴ بهمن وارد تهران می‌شود تا ادامه تمرینات سرخ‌پوشان از فردا یکشنبه در ورزشگاه شهید کاظمی دنبال خواهد شد.
پرسپولیس تاکنون عیسی آل کثیر و عبدالکریم حسن را به خدمت گرفته است و مدیران این باشگاه با «ویلن موتا» مهاجم برزیلی تیم بانکوک تایلند هم به توافق شخصی رسیده‌اند اما هنوز حضور این بازیکن در پرسپولیس قطعی نشده است.
«اوسمار ویرا» و رضا درویش مدیرعامل باشگاه پرسپولیس قرار است فردا یکشنبه جلسه‌ای را برگزار و در خصوص آخرین وضعیت تیم صحبت‌هایی انجام شود. پیش از این اوسمار خواستار جذب دستیار خارجی هم برای خود شده بود که هنوز رایزنی مدیران این باشگاه با گزینه مدنظر این مربی برزیلی ادامه دارد.
این احتمال هم وجود دارد که در صورت قطعی شدن حضور مهاجم برزیلی یک بازیکن پرسپولیس در لیست مازاد قرار گیرد اما هنوز چیزی قطعی نشده است.
کد خبر 6012955"
sport,"به گزارش خبرگزاری مهر و به نقل از سازمان لیگ فوتبال، با توجه به اینکه باشگاه سپاهان اصفهان ۵ بازیکن در تیم ملی دارد و با توجه به درخواست رسمی این باشگاه مبنی بر لغو دیدار با شمس آذر در مرحله یک شانزدهم جام حذفی، مسابقه دو تیم در تاریخ جمعه ۲۰ بهمن ماه لغو و به زمان دیگری موکول خواهد شد که زمان جدید مسابقه متعاقباً اعلام خواهد شد.
کد خبر 6014212"
sport,"به گزارش خبرگزاری مهر، تورنمنت فوتسال بانوان کافا ۲۰۲۴ از ۱۵ تا ۲۳ بهمن ماه با حضور تیم‌های ملی فوتسال بانوان ازبکستان، تاجیکستان، ایران، قرقیزستان و ترکمنستان در شهر دوشنبه تاجیکستان برگزار خواهد شد و برنامه زمان‌بندی مسابقات تیم ملی فوتسال کشورمان به شرح زیر است:
یک‌شنبه ۱۵ بهمن / ساعت ۱۷
ازبکستان – ایران
چهارشنبه ۱۸ بهمن / ساعت ۱۶
ایران – قرقیزستان
جمعه ۲۰ بهمن / ساعت ۱۶
ایران – ترکمنستان
یک‌شنبه ۲۲ بهمن / ساعت ۱۹
تاجیکستان - ایران
کد خبر 6012756
سیده فرزانه شریفی"
sport,"به گزارش خبرنگار مهر، تیم ملی فوتبال ایران موفق شد در مرحله یک چهارم نهایی جام ملت‌های آسیا با نتیجه ۲ بر یک تیم ملی ژاپن را شکست دهد و راهی مرحله نیمه نهایی این مسابقات شود.
پس از این پیروزی، باشگاه روستوف روسیه که صادق محرمی، زننده نخستین گل ایران برابر ژاپن را در اختیار دارد به این برد تیم ملی ایران واکنش نشان داد و ضمن انتشار تصویری از این دیدار، در شبکه اجتماعی خود نوشت: محرمی در این دیدار از ابتدا در ترکیب ایران قرار داشت و در دقیقه ۵۵ گل تساوی تیمش را به ثمر رساند تا ایران راهی نیمه نهایی شود.
تیم ملی ایران در مرحله نیمه نهایی باید به مصاف قطر برود.
کد خبر 6013713"
sport,"به گزارش خبرنگار مهر، کیومرث هاشمی وزیر ورزش و جوانان پس از پیروزی ایران مقابل ژاپن و صعود به نیمه نهایی جام ملت‌های ۲۰۲۳ آسیا - قطر در یک ارتباط تلفنی گفت: به همه مردم شریف ایران این پیروزی را تبریک می گویم.
وی گفت: به کادر فنی و بازیکنان و مسوولان فدراسیون فوتبال خدا قوت می گویم، امیدوارم این پیروزی استمرار داشته باشد و مردم ایران از موفقیت فوتبال ایران خوشحال باشند.
کد خبر 6013330
سیده فرزانه شریفی"
sport,"به گزارش خبرنگار مهر، تیم‌های ملی فوتبال ایران و ژاپن در مرحله یک چهارم نهایی جام ملت‌های آسیا امروز شنبه ۱۴ بهمن در ورزشگاه اجوکیشن سیتی رو در روی هم قرار گرفتند که در این بازی محمد محبی موفق شد در دقیقه ۵۵ گل اول ایران را به ثمر برساند.
پیش از این دیدار، تیم‌های ایران و ژاپن ۴ بار در ادوار جام ملت‌های آسیا ۲۰۲۳ رو در روی هم قرار گرفته بودند که دو بازی با پیروزی ژاپن و دو دیدار هم با نتیجه تساوی به پایان رسید. ایران تاکنون برابر ژاپن در جام ملت‌های آسیا گلزنی نکرده بودند که محمد محبی با گلزنی در این بازی طلسم گل نزنی ایران را شکست تا پس از پیروزی در ضربات پنالتی برابر سوریه این طلسم نیز برای ایران شکسته شود.
کد خبر 6013245"
sport,"به گزارش خبرگزاری مهر و به نقل از روابط عمومی فدراسیون هندبال، رقابتهای لیگ برتر هندبال مردان باشگاه‌های کشور پس از حدود ۶۰ روز وقفه، از فردا یکشنبه ۱۵ بهمن ماه بار دیگر آغاز می‌شود و تیم‌ها در هفته هشتم به مصاف هم می‌روند.
در یکی از مهمترین دیدارهای هفته هشتم صنعت مس کرمان که با ۱۴ امتیاز از ۷ بازی خود صدرنشین است، به طبس می‌رود تا با زغال سنگ دیدار کند. طبس هم‌اکنون با دو باخت، یک تساوی و ۴ پیروزی از ۷ بازی خود در رده ششم لیگ برتر ایستاده است.
در دیگر دیدار فردا پلیمر خلیج‌فارس خرم‌آباد میزبان فولاد سپاهانی است که با توجه به تغییر و تحولات در این فصل کم فروغ ظاهر شده و در پایان هفته هفتم با ۹ امتیاز در پله پنجم لیگ قرار گرفته است. پلیمر خلیج‌فارس خرم‌آباد نیز که در هفته‌های ابتدایی خود با ملی پوشان خود پرقدرت ظاهر شده، تلاش می‌کند رده چهارم خود را بهبود بخشد. گفتنی است محمد سیاوشی، سنگربان پلیمر، در نیم فصل از این تیم جدا شد و به کلوژ رومانی پیوست.
در دربی شهر اصفهان نیز گیتی پسند به مصاف سپاهان نوین می‌رود. شاگردان کیوان صادقی نمایش بسیار خوبی در ۷ هفته ابتدایی لیگ داشتند و هم‌اکنون با یک تساوی و ۶ برد در رده دوم قرار دارند و در حالی فردا به مصاف شاگردان مجید رحیمی‌زاده می‌روند، که نیم نگاهی به بازی صنعت مس – زغال سنگ دارند تا با لغزش احتمالی مس بتوانند به صدر جدول برسند.
نیروی زمینی شهید شاملی کازرون، نایب قهرمانی فصل قبل، فردا مهمان دهدشتی‌هاست. شهید شاملی کازرون که تنها شکست خود را روبروی مس متحمل شده، ۶ برد کسب کرد و با یک امتیاز کمتر از گیتی پسند در رده سوم جای گرفته است. فرازبام خائیز دهدشت نیز با توجه به ترکیب تیم ملی نوجوان و جوانان، نتوانسته بردی به نام خود ثبت کند و با ۷ شکست و بدون امتیاز در قعر جدول رده‌بندی قرارد دارد و یقیناً فردا کار سختی روبروی بازیکنان نیروی زمینی شهید شاملی کازرون دارد. این دیدار بطور مستقیم از شبکه ورزش سیما پخش می‌شود.
در دیگر دیدارهای فردا پیکان خراسان با آلومینیوم اراک و پرواز هوانیروز با نفت و گاز گچساران مصاف می‌کند.
برنامه کامل مسابقات هفته هشتم لیگ برتر هندبال مردان به این شرح است:
ساعت ۱۳:۳۰: فرازبام خاییز دهدشت - نیروی زمینی شهید شاملی کازرون
ساعت ۱۶:۰۰: پرواز هوانیروز اصفهان - نفت و گاز گچساران
ساعت ۱۶:۰۰: زغال سنگ طبس - صنعت مس کرمان
ساعت ۱۶:۰۰: پیکان خراسان - آلومینیوم اراک
ساعت ۱۶:۰۰: پلیمر خلیج فارس خرم آباد - فولاد مبارکه سپاهان
ساعت ۱۸:۳۰: گیتی پسند اصفهان -فولاد سپاهان نوین
در جدول رده‌بندی سی و ششمین دوره لیگ برتر هندبال مردان صنعت مس با ۱۴ امتیاز صدرنشین است و گیتی پسند با ۱۳ و نیروی زمینی شهید شاملی کازرون با ۱۲ امتیاز دوم و سوم لیگ هستند.
پلیمر خلیج‌فارس خرم‌آباد با ۱۰، فولاد مبارکه سپاهان اصفهان و زغال سنگ طبس با ۹، نفت و گاز گچساران با ۶ و پیکان خراسان با ۵ امتیاز در رده‌های در جایگاه‌های چهارم تا هشتم جای گرفته‌اند.
در انتهای جدول نیز پرواز هوانیروز، آلومینیوم اراک سپاهان نوین ۲ امتیازی هستند و و فرازبام خائیز دهدشت بدون امتیاز در رده دوازدهم قرار دارد.
کد خبر 6013314"
sport,"به گزارش خبرنگار مهر، رحمان احمدی که سابقه بازی در تیم های سپاهان، پیکان و پرسپولیس را دارد و در تیم ملی فوتبال ایران نیز حضور داشته است، با تصمیم محرم نویدکیا به عنوان مربی دروازه بان های تیم فوتبال مس رفسنجان انتخاب شد.
نویدکیا که از روز شنبه هفته جاری هدایت تیم مس رفسنجان را برعهده گرفته است، هنوز اعضای کادر فنی خود را تکمیل نکرده است.
تیم فوتبال مس رفسنجان روز جمعه ۲۰ بهمن ماه از ساعت ۱۵ در مرحله یک شانزدهم جام حذفی فوتبال کشور در خانه باید به مصاف استقلال تهران برود.
کد خبر 6014028"
sport,"به گزارش خبرنگار مهر، تیم ملی وزنه‌برداری بانوان برای حضور در مسابقات قهرمانی آسیا به میزبانی ازبکستان صبح امروز راهی این کشور شد. ریحانه کریمی، فاطمه کشاورز، سیده الهام حسینی، الهه رزاقی و کیژان مقصودی نفرات اعزامی به این مسابقات هستند.
مسابقات قهرمانی آسیا یکی از رقابت‌های گزینشی المپیک است و طبق قوانین فدراسیون جهانی هر وزنه‌بردار که قصد کسب سهمیه المپیک داشته باشد باید در ۵ مسابقه گزینشی المپیک شروع کند. سیده الهام حسینی وزنه‌بردار دسته ۸۱ کیلوگرم یکی از نفرات اعزامی به این مسابقات است که با وجود مصدومیت راهی این رقابت‌ها شد تا بتواند سهمیه المپیک را از آن خود کند. هر چند که شانس کمی برای رسیدن به این هدف دارد.
کد خبر 6013747
سیده فرزانه شریفی"
