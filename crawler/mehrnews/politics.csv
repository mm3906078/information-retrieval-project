Class,Text
politics,"به گزارش خبرگزاری مهر، «هادی طحان نظیف» سخنگوی شورای نگهبان در حساب شخصی خود در فضای مجازی نوشت: طرح اصلاح ماده (۱) قانون تسهیل تکالیف مودیان جهت اجرای قانون پایانه‌های فروشگاهی و سامانه مودیان در جلسه شورای نگهبان مطرح و خلاف موازین شرع و قانون اساسی شناخته نشد.
نمایندگان مجلس شورای اسلامی در جلسه روز دوشنبه ۱۸ دی ۱۴۰۲ صحن مجلس با تصویب طرح اصلاح ماده (۱) قانون تسهیل تکالیف مودیان جهت اجرای قانون پایانه‌های فروشگاهی و سامانه مودیان، کلیه مودیان مالیاتی اعم از حقیقی و حقوقی را ملزم به صدور صورتحساب الکترونیکی موضوع قانون پایانه‌های فروشگاهی و سامانه مودیان کردند.
قانون تسهیل تکالیف مودیان جهت اجرای قانون پایانه‌های فروشگاهی و سامانه مودیان، ۲۲ آذر ۱۴۰۲ در نامه‌ای از سوی قالیباف جهت اجرا به سیدابراهیم رئیسی، رئیس جمهور ابلاغ شده بود.
در ماده یک قانون تسهیل تکالیف مودیان جهت اجرای قانون پایانه‌های فروشگاهی و سامانه مودیان آمده است: از تاریخ یکم دی ۱۴۰۲ تمامی مودیان اعم از حقیقی و حقوقی ملزم به صدور صورتحساب الکترونیکی موضوع قانون پایانه‌های فروشگاهی و سامانه مودیان مصوب ۲۷ مهر ۱۳۹۸ با اصلاحات و الحاقات بعدی هستند.
به منظور رعایت موعد زمانی فوق سازمان برنامه و بودجه کشور مکلف است به ازای هر ماه تأخیر به ازای موعد زمانی مزبور به میزان ۵ درصد تا سقف ۵۰ درصد از منابع اختصاصی سازمان امور مالیاتی کشور موضوع ماده ۲۱۷ قانون مالیات‌های مستقیم مصوب سوم اسفند ۱۳۶۶ کاهش دهد پس از اینکه سازمان امور مالیاتی کشور به تأیید وزیر امور اقتصادی و دارایی امکان صدور و ارسال صورتحساب‌های الکترونیکی توسط تمامی مودیان را فراهم کرد، درصدهای کاهش‌یافته به حالت قبل بازمی‌گردد.
کد خبر 6013218
نفیسه عبدالهی"
politics,"به گزارش خبرگزاری مهر، ۱۲ بهمن سالروز ورود تاریخی حضرت امام خمینی ره بنیانگذار کبیر انقلاب اسلامی روزی تاریخی و فراموش نشدنی در تاریخ ایران است که در ذهن و یاد مردم شریف ایران اسلامی نقش بسته است، حضرت آیت الله خامنه رهبر معظم انقلاب اسلامی درباره آن روز تاریخی می‌فرمایند: روز ورود امام همه خوشحال بودند، می‌خندیدند. بنده از نگرانی بر آنچه که برای امام ممکن است پیش بیاید، بی‌اختیار اشک می‌ریختم و نمی‌دانستم که برای امام ممکن است چه پیش بیاید؛ چون یک تهدیدهایی هم وجود داشت.
بعد رفتیم وارد فرودگاه شدیم. با آن تفاصیل امام وارد شدند. به‌مجرد اینکه #آرامش امام ظاهر شد، نگرانی‌ها و اضطراب ما به‌کلی برطرف شد. یعنی امام با آرامش خودشان به بنده و شاید به خیلی‌های دیگر که نگران بودند، آرامش بخشیدند.
وقتی‌که بعد از سال‌های متمادی، امام را من زیارت می‌کردم آنجا، ناگهان خستگیِ این چندساله مثل اینکه از تن آدم خارج می‌شد. احساس می‌شد که همه آن آرزوها مجسم شده در وجود امام و با کمال صلابت و با یک تحقق واقعی و پیروزمندانه، اینجا درمقابل انسان تبلور پیدا کرده .۶۲/۱۰/۲۴
در واقع «فَاِذا دَخَلتُموهُ فَاِنَّکم غالِبونَ» با ورود امام همان مطلبی که خدای متعال به اصحاب موسی فرمود، در مورد اصحاب امام بزرگوار ما تحقق پیدا کرد. وقتی وارد شد، خدای متعال غلبه را ثبت کرد و تمام شد. ۷۵/۱۱/۱۲
کد خبر 6011163
نفیسه عبدالهی"
politics,"به گزارش خبرگزاری مهر، «ناصر کنعانی» حملات نظامی آمریکا به مناطقی در عراق و سوریه را ناقض حاکمیت و تمامیت ارضی عراق و سوریه، حقوق بین‌الملل و نقض صریح منشور ملل متحد دانست و گفت: افزون بر حمایت تمام عیار آمریکا از ۴ ماه حملات بی‌امان و وحشیانه رژیم صهیونیستی علیه ساکنان غزه و کرانه غربی و نیز حملات نظامی به یمن و نقض حاکمیت و تمامیت ارضی این کشور، حمله شب گذشته به سوریه و عراق، اقدام ماجراجویانه و خطای راهبردی دیگری توسط دولت آمریکاست که نتیجه‌ای جز تشدید تنش و بی ثباتی در منطقه نخواهد داشت.
کنعانی حملات نظامی آمریکا به عراق و سوریه و یمن را صرفاً تأمین کننده اهداف رژیم صهیونیستی دانست و گفت: اینگونه حملات، دولت آمریکا را بیشتر از قبل در منطقه درگیر می‌کند و جنایات رژیم صهیونیستی در غزه را تحت‌الشعاع قرار می‌دهد.
سخنگوی وزارت امور خارجه ضمن هشدار مجدد نسبت به خطر گسترش ابعاد و جغرافیای جنگ و درگیری در منطقه افزود: تداوم اینگونه ماجراجویی‌ها تهدیدی برای صلح و امنیت منطقه‌ای و بین‌المللی است و جمهوری اسلامی ایران مجدداً بر مسؤلیت جامعه جهانی و نیز شورای امنیت سازمان ملل متحد در پیشگیری از حملات غیرقانونی و یکجانبه آمریکا در منطقه و پیشگیری از توسعه دامنه‌های بحران تاکید می‌نماید.
سخنگوی دستگاه دیپلماسی افزود همانگونه که جمهوری اسلامی ایران بارها اعلام کرده است، ریشه تنش و بحران در منطقه، به اشغالگری رژیم اسراییل و تداوم عملیات نظامی این رژیم در غزه و نسل‌کُشی فلسطینیان با حمایت نامحدود آمریکا برمی‌گردد و بازگشت ثبات و امنیت در منطقه جز در سایه تمرکز بر ریشه بحران و علاج آن متصور نیست.
کد خبر 6013022
نفیسه عبدالهی"
politics,"به گزارش خبرنگار مهر، «هادی طحان نظیف» سخنگوی شورای نگهبان از تأیید شدن صلاحیت بیش از ۷۵۰ نفر دیگر از داوطلبان نمایندگی مجلس شورای اسلامی خبر داد و گفت: اسامی این ۷۵۰ نفر امروز به وزارت کشور ارسال خواهد شد و از طریق وزارت کشور به داوطلبان نیز اطلاع رسانی خواهد شد.
طحان نظیف گفت: تاکنون تعداد کل داوطلبان انتخابات مجلس شورای اسلامی که از سوی هیأت مرکزی نظارت بر انتخابات تأیید صلاحیت شده اند، از ۱۴ هزار نفر گذشت.
سخنگوی شورای نگهبان تصریح کرد: بررسی‌های شورای نگهبان درباره صلاحیت داوطلبان انتخابات مجلس شورای اسلامی تا ۱۹ بهمن ادامه خواهد یافت و نتایج بعد از ۱۹ بهمن به داوطلبان اعلام خواهد شد.
وی درباره آخرین وضعیت بررسی اعتراض داوطلبان تأیید صلاحیت نشده انتخابات مجلس خبرگان رهبری، گفت: مهلت رسیدگی به اعتراضات داوطلبان انتخابات ششمین دوره مجلس خبرگان رهبری نیز بر اساس تقویم انتخابات تا ۱۸ بهمن است و با بررسی‌هایی که توسط فقهای شورای نگهبان صورت می‌گیرد، چنانچه تغییری در نتایج صورت گیرد، به داوطلبان اعلام خواهد شد.
کد خبر 6014152
زهرا علیدادی"
politics,"به گزارش خبرگزاری مهر، «علی صالح آبادی»، سفیر ایران در قطر از اجرایی شدن لغو ویزای ورود به ایران برای گردشگران قطری از امروز (۱۵ بهمن ۱۴۰۲) خبر داد.
وی ضمن ابراز خشنودی از پیوندهای مشترک و متعدد فرهنگی میان دو ملت، اقدام اخیر دولت جمهوری اسلامی ایران مبنی بر لغو یک طرفه ویزا برای شهروندان قطری را گامی مهم در راستای توسعه روابط همکاری و رشد گردشگری در راستای تأمین منافع ملی دو کشور عنوان کرد.
کد خبر 6014259
نفیسه عبدالهی"
politics,"به گزارش خبرگزاری مهر، گروه سیاست – ۲۶ روز دیگر تا یازدهم اسفند، موعد انتخابات «خبرگان ششم» و «مجلس دوازدهم» زمان باقی است و روز به روز بر حال و هوای انتخاباتی جامعه و کنشگری‌های سیاسی - انتخاباتی احزاب و تشکل‌ها افزوده می‌شود.
در ادامه، برخی اخبار و حواشی سیاسی-انتخاباتی را مرور و زمزمه‌ها و درگوشی‌های این حوزه را در قالب یک بسته خبری، ارایه می‌کنیم. این شما و این دهمین بخش از سلسله «واگویه‌های انتخاباتی مهر».
گفت‌وگوی «جبهه پایداری» با سایر جریان‌های انقلابی
«صادق محصولی» دبیرکل جبهه پایداری در جریان نشست داخلی اعلام موجودیت سازمان جوانان این جبهه با اشاره به لیست مستقل یا لیست مشترک جبهه پایداری در انتخابات آتی، گفت: چون در شرایط فعلی، یک ماه به انتخابات مانده است، نمی‌شود دقیقاً در مورد وجود لیست واحد از طرف جریان غرب‌گرا نظر داد؛ البته ما خودمان را محدود نکردیم و با جریان‌های انقلابی گفت‌وگو می‌کنیم و ان‌شاءالله با توجه به شرایط ناظر بر فضای انتخابات، تصمیم‌گیری می‌کنیم.
ائتلاف «لاریجانی» و «روحانی» منتفی است
«منصور حقیقت‌پور» فرد نزدیک به «علی لاریجانی» درباره ادعای اخیر روزنامه ایران مبنی بر اینکه «لاریجانی» و «روحانی» قرار است با یک ائتلاف برای انتخابات مجلس لیست ارایه دهند، گفت: ائتلاف زمانی می‌تواند رخ دهد که آنها در سبد رای‌شان آورده‌ای داشته باشند. این دو لیستی که اعلام شده‌اند پلو و خورش نیستند بلکه سالاد هستند، یعنی تأمین‌کننده نیازهای اصلی فضا و انتخابات نیستند و نمی‌توانند ورق انتخابات را به سمت پرشور شدن و رقابتی کردن برگردانند. بنابراین بحث ائتلاف منتفی است.
لیست اصولگرایان یکپارچه خواهد شد
«مالک شریعتی» دبیرکل «جبهه تحول‌خواهان» و عضو مرکزی «شورای ائتلاف نیروهای انقلاب اسلامی» طی مصاحبه‌ای گفت: پیش‌بینی من از حضور نامزدهای انتخاباتی این است که جریان رقیب نیروهای انقلاب یعنی جریان غرب‌گرا حتماً در انتخابات با تمام قدرت ظاهر می‌شوند و در تهران یک لیست قابل‌توجه و قابل‌اعتنایی خواهند داشت. و لذا به نظر می‌رسد که یک ضرورت سیاسی و یک ضرورت گفتمانی حتماً ما را به یک انسجام فهرست خواهد رساند. به‌جز مجموعه موسوم به عدالت‌خواه که مستقل عمل می‌کنند به نظرم لیست اصولگرایان یا نیروهای انقلاب اسلامی یکپارچه خواهد شد.
مُحرک اصلاح‌طلبان تندرو کیست؟
«محمد خاتمی» در پیامی به انجمن اسلامی جامعه پزشکی ایران، ضمن بیان اینکه شرط قطعی انتخاباتِ مطلوب این است که آزاد باشد و تصمیم‌گیرنده اصلی و نهایی مردم باشند، نوشت: «جبهه اصلاحات» راهبرد انتخاباتی خوب و متینی ارایه داده است.
با عنایت به اینکه از فحوایِ راهبردِ انتخاباتی اصلاح‌طلبان چنین برداشت شده که با صندوق رأی قهر کرده‌اند، این پیامِ خاتمی به اثبات می‌رساند که محرک عناصر رادیکال جبهه اصلاحات برای ترویجِ گفتمانِ «قهر با صندوق رأی» چه کسی است؟
البته ناگفته نماند که طیف‌هایی از جبهه اصلاحات از جمله «حزب کارگزاران» مخالف رویکرد انتخاباتیِ سلبی و قهرگونه عناصر تندروی حزب «اتحاد ملت» هستند.
گمانه‌زنی پیرامون استراتژی انتخاباتی «قالیباف»
حضور «محمدباقر قالیباف» در جلسه شورای‌عالی استان‌ها، سبب برخی گمانه‌زنی‌ها در خصوص استراتژی انتخاباتی او شده است. این گمانه‌زنی‌ها از آنجایی شدت گرفته که رییس فعلی شورای‌عالی استان‌ها، یک اصلاح‌طلب تبریزی به نام «شهران دبیری» است.
نقطه محوری این گمانه‌زنی‌ها آن است که قالیباف از هم اکنون با راهنمای راست (شورای ائتلاف اصولگرا) و چرخش چپ (همراهی با اصلاح‌طلبانی چون دبیری) برای فردای ۱۱ اسفند (روز انتخابات ریاست مجلس آینده) برنامه دارد و نیاز به رأی اصلاح‌طلبان.
کد خبر 6012981"
politics,"به گزارش خبرگزاری مهر، در گفت وگوی تلفنی حسین امیرعبداللهیان وزیر امور خارجه کشورمان و جوزف بورل نماینده عالی اتحادیه اروپا در امور سیاست خارجی و امنیتی، آخرین وضعیت روابط جمهوری اسلامی ایران و اتحادیه اروپا و همچنین تحولات منطقه‌ای و بین المللی مورد بحث و تبادل نظر قرار گرفت.
وزیر امور خارجه جمهوری اسلامی ایران در این گفت وگو، ضمن اشاره به تحولات غزه، ضرورت توقف جنایات جنگی رژیم صهیونیستی در کشتار و نسل کشی مردم فلسطین را مورد تاکید قرار داده و آن را گامی اساسی در توقف بحران در کل منطقه دانست.
امیرعبداللهیان تصریح کرد: هرگونه ائتلاف و اقدامات تشنج زا مشابه آنچه آمریکا و انگلیس در حمله به یمن انجام دادند، نه تنها کمکی به بازگشت ثبات به منطقه نمی‌کند، بلکه منجر به پیچیده‌تر شدن اوضاع خواهد شد.
وی افزود: جمهوری اسلامی ایران تمامی طرف‌ها را به اقدام فوری، مؤثر و پایدار با تمرکز بر ریشه‌های اصلی بحران توصیه می‌کند زیرا ریشه بحران در اشغالگری است.
امیرعبداللهیان با اشاره به نقش مثبت آقای بورل، بر اهمیت تداوم گفت وگو در مسیر دیپلماسی و حل بحران‌ها از مسیر وجود کانال گفتگوهای نیرومند و سازنده میان اتحادیه اروپا و جمهوری اسلامی ایران استقبال کرد.
جوزف بورل هم با ابراز نگرانی از تشدید تنش در دریای سرخ، نقش جمهوری اسلامی ایران برای کمک به بازگشت ثبات به منطقه را مورد تاکید قرار داد.
بورل در ادامه با اشاره به تصمیم اتحادیه اروپا برای تشکیل ائتلاف دریایی خاطر نشان ساخت: این ائتلاف تنها برای حفاظت از کشتی‌های تجاری اروپا در برابر حملات احتمالی در دریای سرخ بوده و هیچ ماهیت نظامی، علیه کشوری ندارد.
در این گفت وگو، طرفین با اشاره به اهمیت گفت وگو در کمک به بازگشت ثبات منطقه‌ای و بین المللی، بر ضرورت حفظ مسیر تماس در سطوح مختلف میان جمهوری اسلامی ایران و اتحادیه اروپا تصریح کردند.
همچنین طرفین آخرین تحولات مربوط به توافق هسته‌ای را مورد بررسی قرار دادند.
کد خبر 6011645
هادی رضایی"
politics,"به گزارش خبرگزاری مهر، دبیرخانه دائمی کنفرانس بین‌المللی حمایت از انتفاضه فلسطین مجلس شورای اسلامی در آستانه فرارسیدن چهل و ششمین بهار انقلاب اسلامی ایران، بیانیه‌ای صادر کرد.
متن بیانیه دبیرخانه دائمی کنفرانس بین‌المللی حمایت از انتفاضه فلسطین مجلس شورای اسلامی به شرح زیر است:
بسم الله الرحمن الرحیم
چهل و ششمین بهار آزادی فرا رسید و انقلاب اسلامی ایران علی رغم تمامی دسیسه‌های مستمر استکبار جهانی و همدستان آن‌ها در داخل و منطقه پرتوان‌تر از همیشه نقش بی نظیری را در شکل گیری هندسه قدرت در جهانِ جدید بر عهده گرفته است.
ملت عظیم الشأن ایران اسلامی، به فضل الهی و با رهبری حکیمانه حضرت امام خامنه‌ای (مد ظله العالی) در تداوم صراط مستقیمی که حضرت امام خمینی (ره) به روی ملت ایران و همه ملت‌های عدالت خواه گشود با شتاب به سوی قله‌های رفیعِ عزت، قدرت، پیشرفت و تعالی گام بر می‌دارد و ملت‌های عدالت خواه و مقاوم، همگام با ملت ایران در شکل‌گیری جهانِ جدید، نقشی برجسته ایفا می‌نمایند و دشمنان عدالت و انسانیت و در رأس آن‌ها رژیم اشغالگر قدس، با سرعت در مسیر زوال و نابودی قرار گرفته‌اند.
دبیرخانه دائمی کنفرانس بین‌المللی حمایت از انتفاضه فلسطین مجلس شورای اسلامی، ایام الله دهه مبارک فجر را به یکایک ملت‌های عدالت خواه به ویژه ملت سرافراز ایران و ملت‌های مقاوم منطقه تبریک و تهنیت عرض می‌نماید و هم زمان با پایان چهارمین ماه طوفان الاقصی، آحاد ملت به ویژه نخبگان علمی، فرهنگی و اجتماعی را به تداوم حمایت‌های پر شکوه و همه جانبه خود از ملت قهرمان فلسطین تا نابودی رژیم صهیونیستی و استقرار دولت فلسطینی بر تمام خاک فلسطین از بحر تا نهر فرا می‌خواند و همچنین مراتب تقدیر و سپاس خود از ملت عزیز ایران که در چهار ماه گذشته با تمام ظرفیت و امکان در صحنه حمایت از طوفان الاقصی حضور داشتند به ویژه کارگروه‌های ۲۶ گانه انصار الاقصی اعلان می‌دارد.
کد خبر 6011901
نفیسه عبدالهی"
politics,"«سعدالله زارعی» کارشناس ارشد مسائل غرب آسیا در گفت‌وگو با خبرنگار مهر، با اشاره به تجاوز هوایی بامداد امروز آمریکا به مناطقی از سوریه و عراق اظهار کرد: تجاوز هوایی آمریکا به خاک عراق و سوریه، اتفاق تازه‌ای نبود و پیش‌تر آمریکایی‌ها به پایگاه‌هایی در عراق و سوریه حمله کرده بودند؛ این حملات شباهت زیادی به حملات قبلی دارد.
زارعی با اشاره به حملات مقاومت به پایگاه نظامی آمریکا در اردن، اظهار کرد: کاری که مقاومت در پایگاه «رکبان» علیه آمریکایی‌ها انجام داد ابتکار عمل، اقدامی ویژه، خارج از جغرافیای مقاومت و در محیطی دور از تصور آمریکا بود.
وی گفت: آمریکایی‌ها برای اینکه از وقوع حوادث غیر مترقبه (واکنش احتمالی ایران و عدم افزایش سطح درگیری‌ها در منطقه) پیشگیری کنند، ابتدا تمرکز زیادی درباره سطح واکنش خود داشتند و پس از آن دست به اقدامات عمدتاً نمایشی و جنایتکارانه زدند. تجاوز امروز آمریکا، سطح کنترل شده‌ای از واکنش به منظور متوقف‌کردن اتفاقاتی از قبیل آنچه در «رکبان» رخ داد، بود.
زارعی افزود: بنابراین تجاوز اخیر آمریکا به سوریه و عراق، نه اقدام ابتکاری بلکه صرفاً در واکنش به ضربه‌ای که در اردن دریافت کردند، بود.
گفتنی است، منابع خبری در سوریه و عراق بامداد امروز از تجاوز جنگنده‌ها و هواپیماهای آمریکایی به مناطقی در استان «دیر الزور» واقع در شرق سوریه خبر دادند.
به گفته این منابع در این حملات، مناطقی بین «البوکمال» و «المیادین» در شرق سوریه هدف قرار گرفته است.
منابع عراقی همچنین از حملات هوایی آمریکا به مناطق مرزی عراق مانند «القائم» نیز خبر داده‌اند. به گفته این منابع مقر نیروهای الحشد الشعبی این کشور هدف قرار گرفته‌اند.
کد خبر 6012959
نفیسه عبدالهی"
politics,"به گزارش خبرگزاری مهر، «هانس گروندبرگ» نماینده ویژه دبیرکل سازمان ملل که وارد تهران شده است، قرار است با تعدادی از مقامات وزارت امور خارجه کشورمان درباره وضعیت یمن و آخرین تحولات در این حوزه از جمله مذاکرات صلح، رایزنی و گفت‌وگو کند.
گفتنی است؛ نماینده ویژه دبیرکل سازمان ملل در امور یمن، آبان‌ماه گذشته نیز به تهران سفر کرده بود.
کد خبر 6012680"
politics,"به گزارش مهر، گروه سیاست - یکی از دستاوردهای بی‌بدیل انقلاب اسلامی ایران، مردم‌سالاری دینی است؛ بر پایه این نعمت بزرگ، مردم ایران اسلامی از «حق تعیین سرنوشت خود» بهره‌مند شدند.
در ایام‌الله دهه فجر و در آستانه انتخابات «ششمین دوره مجلس خبرگان رهبری» و «دوازدهمین دوره مجلس شورای اسلامی» نگاهی تطبیقی خواهیم داشت بر ابعاد و زوایای دستاورد شگرف سیاسی انقلاب اسلامی ایران که همان «اعطای حق تعیین سرنوشت مردم به خودِ مردم» است و این مهم را با دوران پیش از انقلاب، یعنی در زمان طاغوت مقایسه می‌کنیم.
«حق تعیین سرنوشت» در ادبیات حقوقی، یکی از حقوق بنیادین بشر به شمار می‌رود؛ به‌طوری که بسیاری از حقوق دیگر بشر، از این حق، سرچشمه می‌گیرند. «حق تعیین سرنوشت» به این معناست که هر انسانی آزاد به دنیا آمده و همه انسان‌ها با یکدیگر برابرند، بنابراین باید سرنوشت خود را با اراده خودش رقم بزنند.
با پیروزی انقلاب اسلامی به رهبری حضرت امام خمینی (ره)، مردم ایران برای نخستین بار در طول تاریخ پُر فراز و نشیب خود، طعم واقعی مشارکت داده‌شدن در تعیین حق سرنوشت خود و کشور را احساس کردند.
امام عظیم‌الشأن بر مبنای بینش الهی و اسلامی، از همان ابتدا بر جلب نظر و رأی‌گیری از مردم در امور مرتبط با حکمرانی، تاکید فرمودند و ماحصل این تفکر، برآمدن نظام «جمهوری اسلامی» با رأی قاطع مردم ایران اسلامی بود.
کمتر از ۲ ماه پس از پیروزی انقلاب اسلامی ایران، برای تعیین نظام جدید حکومتی کشور، به پیشنهاد حضرت امام خمینی (ره) در روزهای ۱۰ و ۱۱ فروردین ۱۳۵۸ در سراسر ایران و خارج از کشور، همه‌پُرسی برگزار شد و بر پایه نتایج اعلام‌شده، حدود ۹۹ درصد واجدان شرکت در همه‌پرسی، با دادن رأی «آری» با برقراری نظام جمهوری اسلامی ایران موافقت کردند.
پس از استقرار نظام جمهوری اسلامی با رأی مردم، همه کارگزاران نظام نیز مستقیم یا غیر مستقیم با رأی مردم انتخاب شده و می‌شوند. به عبارت دیگر، کسب مسؤولیت در جمهوری اسلامی ایران از عالی‌ترین سطح ملی تا پایین‌ترین سطوح به صورت مستقیم یا غیر مستقیم با آرای مردمی صورت می‌پذیرد و بر همین اساس در چهل و چهار سال عمر با برکت جمهوری اسلامی ایران ۴۱ انتخابات و همه‌پرسی برگزار شده است و این سند افتخاری برای ملت ایران اسلامی است. در روزهای آینده نیز دو انتخابات مجلس شورای اسلامی و مجلس خبرگان رهبری را در پیش داریم که از اهمیت بسیار بالایی برخوردار است.
رهبر حکیم انقلاب اسلامی در رابطه با ارزش والایی که نظام جمهوری اسلامی برای رأی و نظر مردم قائل است، می‌فرمایند: «امروز در کشور ما مسوولانِ سطوح مختلف به وسیله مردم انتخاب شده‌اند؛ یا مستقیم یا غیر مستقیم. مسؤول انتصابی، مسؤولیت موروثی، مسؤولیت به خاطر پول و چیزهای مادی و دنیوی، در نظام جمهوری اسلامی نداریم. انتخابات ریاست‌جمهوری، انتخابات مجلس شورای اسلامی، انتخابات خبرگان تعیین رهبری و انتخابات شورای شهر جزو افتخارات ملت ایران، جزو افتخارات اسلام و جزو افتخارات شخص امام است. قانون اساسی ما با تعیین موارد این انتخاب‌های حساس و سرنوشت‌سازِ مقطعی توانسته است در دنیای اسلام، ذهن‌ها و فکرهای مؤمن و روشن و تحول‌خواه را به خود جذب کند. مبنای مردم‌سالاری دینی با مبنای دموکراسی غربی متفاوت است. مردم‌سالاری دینی - که مبنای انتخابات ماست و برخاسته از حق و تکلیف الهیِ انسان است - صرفاً یک قرارداد نیست. همه انسان‌ها حق انتخاب و حق تعیین سرنوشت دارند؛ این است که انتخابات را در کشور و نظام جمهوری اسلامی معنا می‌کند. این، بسیار پیشرفته‌تر و معنادارتر و ریشه‌دارتر از چیزی است که امروز در لیبرال دموکراسی غربی وجود دارد؛ این از افتخارات ماست؛ این را باید حفظ کرد».
در جمهوری اسلامی ایران، انتخابات مظهر و تجلی‌گاه اراده و دخالت مردم در تعیین سرنوشت خود است. رهبر معظم انقلاب اسلامی در بیاناتی در این خصوص می‌فرمایند: «انتخابات مظهر هر سه باوری است که در امام (ره) وجود داشت و باید در ما وجود داشته باشد؛ مظهر خداباوری است چون تکلیف است. وظیفه ما است، تکلیف ما است که در سرنوشت کشور دخالت کنیم؛ تک‌تک آحاد ملت این تکلیف را دارند. مظهر مردم‌باوری است چون انتخابات مظهر اراده آحاد مردم است؛ مردم‌اند که مسؤولان کشور را به این وسیله انتخاب می‌کنند و مظهر خودباوری است چون هر کسی که رأی در صندوق می‌اندازد، احساس می‌کند که به سهم خود در سرنوشت کشور دخالت کرده است، به سهم خود تعیین کرده است؛ این خیلی چیز مهمی است. پس انتخابات هم مظهر خداباوری است، هم مظهر مردم‌باوری است، هم مظهر خودباوری است».
اما پیش از انقلاب اسلامی، اساساً رأی و نظر مردم برای حاکم مستبد و طاغوتی یعنی پهلوی منحوس و حکمرانان وابسته به دربار، پشیزی ارزش نداشت و اگر هم انتخاباتی برگزار می‌کردند، صرفاً برای جلب نظر اربابان غربی‌شان بود؛ البته همین انتخابات نمایشی و تبلیغاتی دوران طاغوت نیز، عاری از تقلب و حق‌خوری و دستگاری آرای مردم نبود. برای تصدیقِ گزاره مذکور، نمونه‌ها و شاهد مثال‌های فراوانی در تاریخ ثبت شده است که به ذکر برخی از آن‌ها می‌پردازیم.
دست‌کاری‌کردن آرا یکی از شیوه‌های مرسوم تقلب در انتخابات دوران پهلوی بود، این امر تا آنجا پیش می‌رفت که در بسیاری از موارد مجموع آرا از کل جمعیت بیشتر می‌شد. برای نمونه در انتخابات مجلس هفتم در سال ۱۳۰۷، نه فقط در بسیاری از حوزه‌ها آرای «نمایندگان رضاشاهی» از تعداد جمعیت واجد شرایط بیشتر بود، بلکه در شماری از حوزه‌ها شمار آرا از کل جمعیت حوزه انتخابیه هم بیشتر شد. نماینده اول تهران، شیخ طهرانی، نزدیک به پنجاه‌هزار رأی آورد. جمعیت تهران اما کمتر از ۲۵۰ هزار نفر بود که نیمی از آن زنان بودند بدون حق رأی، و بر اساس آمارهای دولتی در همان موقع، نزدیک به ۴۰ درصد هم کمتر از ۲۱ سال سن داشتند که نمی‌توانستند در انتخابات شرکت کنند. به‌علاوه خارجیان مقیم تهران و بی‌خانمان‌ها نیز کم نبودند. با احتساب همه این موارد، تعداد افراد واجد شرایط به دشواری به پنجاه‌هزار نفر می‌رسید که به ادعای دولت، نه‌فقط ۱۰۰ درصد این افراد در انتخابات شرکت کرده بودند، بلکه همگان نیز به نامزد دولتی رأی داده بودند.
«پهلوی دوم» نیز همچون پدر مستبدش هیچ‌گونه اعتقادی به رأی و نظر مردم و برگزاری انتخابات نداشت؛ اما طبق قانون مشروطه، مجبور بود که به انتخابات نمایشی و تبلیغاتی تن بدهد.
«گازیوروسکی» کارشناس آمریکایی حوزه تاریخ ایران، می‌گوید: «انتخابات مجلس در دوران پهلوی به ویژه پس از از کودتای ۱۹۵۳( کودتای ۲۸ مرداد) زیر سلطه نیروهای امنیتی برگزار می‌شد و شاه به موازات تحکیم کنترل خود بر حکومت، انتخابات مجلس را به صورت مستقیم تحت اختیار خود گرفت تا مطمئن شود که مجلس به شخص وی وفادار خواهد بود».
طبق گفته «حسین فردوست» از افراد بسیار نزدیک به شاه، در زمان انتخابات مجلس، یک کمیسیون سه‌نفره در منزل «اسدالله علم» نخست‌وزیر تشکیل می‌شد و این کمیسیون تعیین می‌کرد که نام چه کسانی از صندوق‌های رأی‌گیری برای نمایندگی در مجلس بیرون آید؛ بدیهی است که هر چه اظهار چاکری و مخلصی افراد نزد دربار بیش‌تر بود، شانس آنان نیز برای راهیابی به مجلس فرمایشی دوران پهلوی نیز بیشتر می‌شد.
همچنین از دوره نوزدهم مجلس، احزاب خودساخته دولتی، نمودی دیگر از فرمایشی‌بودن انتخابات شدند. در شرایطی که شاه همه نیروهای مخالف را سرکوب کرده بود و سانسور شدیدی بر مطبوعات حاکم بود، دو حزب «مردم» و «ملیون»، که به احزاب «بله قربان‌گو» معروف بودند، ایجاد شدند. شاه در جهت جلب رضایت انگلیس و آمریکا، از سال ۱۳۳۶ دست به تأسیس این دو حزب زد تا نمایش دموکراسی در ایران را تکمیل کند. وی بر آن بود تا انتخابات دوره بیستم مجلس را به صورت حزبی برگزار کند.
اگرچه «پهلوی دوم» با پوشش احزاب دست‌نشانده تلاش کرد وجهه خود را در برگزاری انتخابات پارلمانی با حزب ملیون و حزب مردم ترمیم کند اما تقلب در انتخابات مجلس بیستم در سال ۱۳۳۹ بسیار زیاد بود و در نهایت «پهلوی دوم» مجبور شد این دوره را باطل اعلام کند.
در آن مقطع زمانی، دولت «شریف‌امامی» در شرایطی به فعالیت خود ادامه می‌داد که نارضایتی که پس از انتخابات مجلس بیستم بروز کرده بود، در سطوح مختلف جامعه شدت می‌گرفت. کمتر از دو هفته از تجمع دانشجویان در میدان بهارستان می‌گذشت که بهارستان بار دیگر میزبان تجمعی اعتراضی شد. این بار معلمان بودند که به میدان بهارستان آمده بودند تا اعتراض خود را نسبت به شرایط بغرنج اقتصادی و سیاسی ابراز کنند؛ با کشته‌شدن یکی از معلمین در تظاهرات، «شریف‌امامی» نیز استعفا داد و این چنین بود که «علی امینی» نخست‌وزیر شد. «امینی» بلافاصله پس از نخست‌وزیری در دیدار با شاه خواستار انحلال مجلسین شد. درخواستی که در روز ۱۹ اردیبهشت ماه با صدور فرمان انحلال «مجلس شورای ملی» و «مجلس سنا» از سوی شاه، مورد قبول واقع شد و از فردای آن روز بیستمین دوره مجلس شورای ملی پس از تنها ۷۷ روز فعالیت به تعطیلی کشیده شد.
جالب اینکه «علی امینی» پس از تصدی‌گری نخست‌وزیری طی اظهارات متعددی بر تقلب در همه دوره‌های انتخابات تاکید کرده و گفت: نود درصد مردم معتقدند انتخابات صحیح انجام نمی‌گیرد.
«علی‌اصغر امیرانی» مدیر مجله «خواندنی‌ها» که همواره خود را تابع سیاست‌های رژیم پهلوی و پیگیر آن‌ها می‌دانست، نیز در این نشریه به صوری‌بودن انتخابات تصریح کرد و در شماره ۲۲ بهمن ۱۳۳۹ «خواندنی‌ها» نوشت: «به نظر من ایرادی که به این انتخابات وارد است، بیشتر به خاطر عدم آزادی آن نیست؛ کی انتخابات، آزاد بوده که حالا باشد؟ اگر ایراد و اعتراضی هست به خاطر انتخاب و انتصاب اقبح است و لاغیر. نمی‌فهمم آن‌هایی که اختیار بیرون‌آوردن گوی از گردونه به دست‌شان سپرده شده چرا بد و بدنامش را بیرون می‌آورند؟ خوشنام‌ها به کنار، مگر گمنام چه عیبی دارد که بد نام را به آن ترجیح می‌دهید؟ گویا در این انتخابات، اشتهار به فسق و بدنام بودن، اصل بوده است و باقی فرع».
کد خبر 6013380"
politics,"به گزارش خبرگزاری مهر، گروه سیاست – ۲۹ روز دیگر تا یازدهم اسفند، موعد انتخابات «خبرگان ششم» و «مجلس دوازدهم» زمان باقی است و روز به روز بر حال و هوای انتخاباتی جامعه و کنشگری‌های سیاسی - انتخاباتی احزاب و تشکل‌ها افزوده می‌شود.
در ادامه، برخی اخبار و حواشی سیاسی-انتخاباتی را مرور و زمزمه‌ها و درگوشی‌های این حوزه را در قالب یک بسته خبری، ارائه می‌کنیم. این شما و این نهمین بخش از سلسله «واگویه‌های انتخاباتی مهر».
تکذیب ثبت‌نام حجت‌الاسلام طائب در انتخابات مجلس خبرگان
به دنبال انتشار اخبار و شایعاتی درباره ثبت‌نام حجت‌الاسلام «حسین طائب» در انتخابات مجلس خبرگان رهبری، یک منبع آگاه اعلام کرد: آقای طائب در انتخابات مجلس خبرگان ثبت‌نام نکرده است.
«شورای وحدت» مشغول رایزنی برای تفاهم با طیف‌های مختلف اصولگرا
«منوچهر متکی» سخنگوی شورای وحدت گفت: «در فکر شکل دادن به نمایندگان خاص شورای وحدت و البته در حال رایزنی و مذاکره برای رسیدن به تفاهم و انسجام هستیم. نمایندگان خاص شورای وحدت از سراسر کشور، باید میثاق‌نامه این شورا را امضا کرده باشند.»
واکنش اصلاح‌طلبان به ایده انتخاباتی روحانی
برخی از اصلاح‌طلبان به ایده روحانی، ناظر بر «رأی اعتراضی» واکنش نشان دادند.
«محمدجواد روح» تحلیلگر سیاسی اصلاح‌طلب دو شرط را برای عملی شدن ایده‌ی رأی اعتراضی در بیانیه حسن روحانی لازم می‌داند یعنی گرم بودن فضای انتخابات و جامعه و سازماندهی گسترده که البته هر دو شرط را فراهم نمی‌بیند. او همچنین محقق شدن «رأی منفی» را عملی‌تر می‌داند. این تحلیلگر سیاسی در این مصاحبه از عدم وجود انگیزه‌ی کافی در میان اصلاح‌طلبان برای این انتخابات نیز سخن گفت.
«رسول منتجب‌نیا» دبیرکل حزب جمهوریت نیز در این رابطه گفت: آنچه آقای روحانی در بیانیه خود گفته‌اند را خودشان می‌بایست توضیح دهند که مقصودشان از رأی اعتراضی چیست. من نمی‌توانم صحبت ایشان را تفسیر کنم ولی ظاهراً ایشان خواسته که به طور ضمنی مردم را به پای صندوق رأی دعوت کند ولی رأی به کاندیداهایی که قبول ندارند ندهند یا رأی سفید و رأی باطله بدهند. قاعدتاً چنین منظوری دارند. جای بحث دارد که آیا این کار درستی است که مردم را تشویق کنیم که رأی باطله بدهند یا نظر دیگری باید مورد توجه قرار بگیرد.
«صادق زیباکلام» نیز گفت: ایده آقای روحانی مبنی بر رأی اعتراضی کاملاً بی‌معناست. یعنی چه در انتخابات شرکت کنیم و رأی اعتراضی دهیم؟ این کار را کنیم که چه شود؟
«اعتدال و توسعه‌» مصمم به ائتلاف
از برآیند رفتار انتخاباتی و سیاسی حزب «اعتدال و توسعه» چنین برمی‌آید که آنها در فکر ائتلاف انتخاباتی گسترده هستند؛ طبق اطلاعاتی که «جواد هروی» سخنگوی اعتدال و توسعه داده، این تشکل سیاسی با حزب «کارگزاران سازندگی»، «اعتماد ملی»، «ندای ایرانیان» و «خانه کارگر» و مجموعه اصولگرایان معتدل نزدیک به «علی لاریجانی» و نمایندگان ادوار به مدیریت «منصور حقیقت‌پور» جلسه دارد.
پیش از او نیز «محمدباقر نوبخت» دبیرکل این حزب گفته بود: حزب «اعتدال و توسعه» به عنوان یک حزب مستقل نظر خود را نسبت به انتخابات صریحاً بیان کرده است. با این حال ما قرار شد تا با هماهنگی‌ها و جلساتی که داشتیم، در هر حوزه اگر احزاب همسو فرد مطمئنی به‌عنوان کاندیدا داشته باشند، از آنها حمایت کنیم.
قهر اصلاح‌طلبان با صندوق‌های رأی شایعه است
«قدرت‌علی حشمتیان» رئیس خانه احزاب در نشست صمیمی نمایندگان احزاب با استاندار تهران با بیان اینکه خانه احزاب ایران از سال ٨٠ فعالیت خود را آغاز کرده است، افزود: خانه احزاب تا سال ٩٤ به صورت دو فراکسیون و بعد از این سال با تصویب خانه قانون جدید احزاب به صورت سه فراکسیون اداره می‌شود و هم اکنون در ١٩ استان دفاتر احزاب فعال هستند.
وی با اشاره به فعالیت ١٤٠ حزب در کشور از تقسیم آنها به ١٩ جبهه و وجود ٩٥ حزب ملی و ٤٥ حزب استانی خبر داد و اظهار کرد: علیرغم اختلاف سلیقه‌های موجود در میان احزاب، اما همه در راستای اهداف نظام مقدس جمهوری اسلامی مشغول فعالیت هستند.
حشمتی قهر اصلاح‌طلبان با انتخابات را شایعه دانست و ادامه داد: همه احزاب پای کار انقلاب بوده و به فرمایشات رهبر انقلاب لبیک گفته و در انتخابات حضور خواهند داشت.
کد خبر 6010606"
politics,"به گزارش خبرگزاری مهر، امیر سرتیپ دوم غضنفر آذرفر، فرمانده اسبق لشکر ۶۴ و فاتح عملیات کربلای ۷، صبح امروز ۱۵ بهمن ماه ۱۴۰۲ دار فانی را وداع گفت و به جمع یاران حماسه‌ساز و شهیدش پیوست.
امیر سرتیپ دوم غضنفر آذرفر، متولد سال ۱۳۱۸ شهرستان الیگودرز استان لرستان بود. وی پس از فارغ‌التحصیلی از دبیرستان، در سال ۱۳۳۶ در دانشکده افسری ثبت‌نام و در سال ۱۳۳۹ به استخدام ارتش درآمد و پس از گذراندن مدارج مقدماتی در دانشکده افسری، در لشکرهای کردستان و لرستان، مشغول خدمت شد و با گذراندن دوره‌های هوابرد و تکاور در داخل کشور، برای طی دوره‌های تکمیلی نظامی به خارج از کشور اعزام شد. او ضمن فراگیری زبان‌های انگلیسی و عربی، دوره‌های تکاور، هوابرد و جنگ‌های ویژه شامل جنگ‌های نامنظم، عملیات ویژه‌ی گریز، فرار و جنگ‌های روانی و دوره‌های جنگ در کوهستان را نیز با موفقیت پشت سر گذاشت. وی پس از بازگشت به کشور، به عنوان استاد آموزش‌های نظامی در ارتش به خدمت مشغول شد و پس از چندین ماه، به دستور امیر سرلشکر شهید ولی‌الله فلاحی فرمانده وقت نیروی زمینی ارتش، فرماندهی تیپ مریوان را بر عهده گرفت.
امیر سرتیپ دوم آذرفر، با آغاز جنگ تحمیلی فرماندهی تیپ ۱۸۴ خرم آباد را عهدهدار شد و بعد از عملیات فتح‌المبین، مسئولیت‌های خطیری مانند فرماندهی تیپ ۳۰ گرگان مستقر در خوزستان و لشکر ۲۸ کردستان را بر عهده گرفت و در عملیات پیروزمند والفجر ۴ نقش ایفا کرد. در تابستان ۱۳۶۵ به فرماندهی لشکر ۶۴ ارومیه منصوب شد که همراه با لشکر خود عملیات پیروزمندانه کربلای ۷ در اسفند ماه ۱۳۶۵ را طراحی و اجرا کرد؛ در پی همین دستاورد مهم، امام خمینی (ره) رشادت‌های وی و همرزمانش در این عملیات را تبریک گفتند. کتاب‌های «همچون آذرخش» و «ناگفته‌های جنگ» دربرگیرنده خاطراتی ارزشمند از امیر سرتیپ دوم غضنفر آذرفر است.
کد خبر 6014312
هادی رضایی"
politics,"به گزارش خبرنگار مهر، «محسن رضایی» عضو شورای ائتلاف نیروهای انقلاب اسلامی عصر امروز (شنبه) در گردهمایی داوطلبان نمایندگی تهران در انتخابات دوازدهمین دوره مجلس شورای اسلامی ضمن تبریک دهه فجر و سالروز پیروزی انقلاب اسلامی گفت: خوشبختانه مجلس و دولت کنونی دو نهاد انقلابی است که در خدمت مردم هستند و زحمات بسیار زیادی کشیدند و امروز باید یک گام جلوتر برویم که دولت و مجلس انقلابی کارهای بزرگ‌تری انجام دهند.
وی افزود: باید یک بار دیگر به به انقلابمان و به اماممان و آن اتحادهای بزرگی که انقلاب را پیروز کرد و جنگ را پیروز کرد برگردیم. اساس ارزش‌های انقلاب از زبان امام عزیز ما توحید کلمه و کلمه توحید است. همه چیز از این دو کلمه برخاسته است.
رضایی گفت: سرچشمه همه اقتدار جمهوری اسلامی ایران و وحدت مسلمین در توحید کلمه است. در سال‌های گذشته با یک جامعه جدید مواجه هستیم و وقتی مشکلات اقتصادی، اجتماعی و سیاسی را بررسی کنیم، می‌بینیم تنها راه بازگشت به ارزش‌های انقلاب اسلامی است.
وی افزود: اگر در کشور اقتدار داریم بخاطر سیاست بازدارندگی است. اینکه بگویند ایران در حمله به پایگاه‌های آمریکایی دست دارد یک دروغ بزرگ است؛ اینکه بگویند ایران به حماس دستور می‌دهد، یک دروغ بزرگ است زیرا که این سیاست ما نیست. امروز سیاست بازدارندگی ما مبتنی بر صلح و عدم جنگ است.
عضو شورای ائتلاف نیروهای انقلاب اسلامی با اشاره به اظهارات حدادعادل در خصوص قواعد انتخاب نامزدهای نهایی گفت: اگر قواعد بین ما حاکم باشد، سوءظن برطرف می‌شود. برادری با توسعه اخلاقی صورت نمی‌گیرد، باید صادقانه به قواعد عمل کنیم آن موقع سوءظن‌ها از بین می‌رود.
وی گفت: امروز در کشور نیازمند کارآمدی جمعی هستیم و در کنار کارآمدی فردی نیازمند کارآمدی ساختاری برای تکمیل کارآمدی در اداره کشور هستیم؛ چرا که هم داخل کشور فرصت‌های بسیار بزرگی داریم که از آن‌ها کم استفاده می‌کنیم و همچنین فرصت‌هایی در منطقه داریم که نمی‌توانیم از این فرصت‌ها استفاده کنیم.
کد خبر 6013500
محمد مهاجرانی"
politics,"به گزارش خبرنگار مهر، گردهمایی داوطلبان نمایندگی تهران در انتخابات دوازدهمین دوره مجلس شورای اسلامی به همت شورای ائتلاف نیروهای انقلاب اسلامی، شامگاه شنبه ۱۴ بهمن در مرکز همایش‌های بین المللی رازی برگزار شد.
در این گردهمایی محمدباقر قالیباف با بیان اینکه نظام جمهوری اسلامی خود را مکلف می‌داند که هم ارزش‌های الهی را و هم خاص و اراده مردم را حفظ کند گفت: انقلابی کسی است که مردم را بر سر دوراهی مردم یا ارزش‌های الهی قرار ندهد. باید گفت هم مردم و هم ارزش‌های الهی.
وی افزود: از نکات مهم مورد توجه ما به عنوان جبهه انقلاب آن است که وقتی حرف از مکتب امام می‌زنیم طبق فرمایشات مقام معظم رهبری اصول این مکتب را معنویت، عقلانیت و عدالت می‌دانیم. این‌ها باید به صورت متوازن در جامعه عملی شوند.
رئیس مجلس یازدهم تاکید کرد: ما در حکمرانی و اداره کشور در همه بخش‌ها باید به این نکات توجه کنیم و در این مسیر حرکت کنیم. باید هم اصول را حفظ کنیم و هم کارآمد باشیم.
وی اظهار داشت: من این جمله را مرتب تکرار می‌کنم که امروز برای حفظ نظام و انقلابمان باید کارآمدی دین در اداره جامعه را به اثبات برسانیم. عموم قریب به اتفاق مردم ما به دنبال تضعیف نظام اسلامی نیستند بلکه از ما مسؤولین توقع کارآمدی و مسیولیت پذیری دارند.
قالیباف تصریح کرد: مسؤولیت پذیری الزاماً این باشد که ما وقتی در مسند قدرت قرار می‌گیریم در هر سطحی مسیولیت پذیر باشیم؛ خیر. ما به عنوان خدمتگزار در هر سطحی باید فعال باشیم و زمانی که بخشی از قدرت دست ماست باید پاسخگو باشیم و ادای دین کنیم. کارآمدی باید تعهد ما به مردم باشد. مردم از ما بی‌حالی تحجر ناکارآمدی و دودستگی را نمی‌پذیرند.
قالیباف کارآمدی در مسؤولیت را حق الناس برشمرد و گفت: ما جایی را اشغال کرده‌ایم که حق مردم را به درستی ادا کنیم.
قالیباف با مطرح نمودن اهمیت مشارکت در انتخابات تصریح کرد: بعد از رقابت مشارکت بحث مهمی است. به هر شکلی که می‌توانیم باید کمک کنیم تا مشارکت شکل بگیرد. چرا که تکلیفی ملی عقلی و شرعی است.
وی افزود: کسانی که وارد رقابت شدند باید توجه کنند که نحوه رقابت می‌تواند بزرگترین انگیزه برای مشارکت باشد. مردم باید احساس کنند که دغدغه ما آنها هستند. باید تقوای جمعی به کار بگیریم. مردم باید حس کنند که ما سر کارآمدی و حل مسائل کشور با هم حرف بزنیم به جای آنکه جدل و دو قطبی سازی را باب کنیم.
وی اظهار داشت: من به عنوان یکی از نامزدهای شورای ائتلاف از جناب حداد عادل به عنوان رئیس شورا تقدیر و تشکر می‌کنم ولی ائتلاف وظیفه دارد که حداکثر توانش را برای شایسته گزینی به خرج دهد. البته که کار سختی هم هست ولی انشاالله از بین بهترین‌ها انتخاب صورت بگیرد.
وی ادامه داد: شما دیدید ما در مجلس آن بخشی که پارلمان مجازی نام دارد نظرات همه را مورد توجه قرار می‌دهد. همه اعضای شورا می‌توانند در آنجا مؤثر باشند.
قالیباف ضمن تاکید بر اینکه مجلس یازدهم هم به جهت کمی هم به جهت کیفی بدون شک از ۱۰ مجلس قبل از خود یک گام جلوتر بود ادامه داد: این مجلس با نقشه راه و اولویت بندی‌های روشن حرکت کرده است. نمی‌خواهم بگویم ما ضعف نداشتیم. مقام معظم رهبری هم فرمودند ما برآیند مجلس را نگاه می‌کنیم.این مجلس به شدت مورد تخریب هم واقع شد.
وی افزود: من به عنوان خدمتگزاری که برای اولین بار در عرصه قانونگذاری آمدم به شما عرض می‌کنم محیط مجلس با بقیه محیط‌ها متفاوت است.
وی تصریح کرد: برنامه‌هایی که قبل از ورود به مجلس گفته شد را با خروجی‌های مجلس مقایسه کنید. بیش از ۸۲ درصد حرف‌هایمان را در مجلس به عنوان قانونگذار پیش بردیم.
قالیباف ادامه داد: ما در مجلس تلاش می‌کنیم فهم مشترک و اولویت‌های مشترک پیدا کنیم بنویسیم که در اجرا مد نظر دولت باشد. امروز برنامه هفتم از این جنس قانون گذاری‌هاست. در حوزه اقتصاد چه قانون‌هایی که اشکال داشتند و آنها را مرتفع کردیم. چرا که با نقشه راه پیش رفتیم.
وی اظهار داشت: ما بر روی قانون تأمین نظام مالی برای زیرساخت‌ها دو سال و نیم در کمیسیون جهش تولید کار کردیم. و دقیقاً در هنگام صحبت‌های مقام معظم رهبری در حضور شورای نگهبان این قانون اصلاح و نهایی شد. این همان نقشه راه بوده است.
رئیس مجلس گفت: مقام معظم رهبری سال ۱۴۰۱ را سال تولید دانش بنیان نامیدند. ما در ۱۹ اردیبهشت ۱۴۰۱ قوی‌ترین و کامل‌ترین قانون برای دانش بنیان‌ها وضع کردیم که در پایان سال ۱۴۰۱ معظم له فرمودند که بزرگ‌ترین جهش در حوزه دانش بنیان‌ها اتفاق افتاد.
کد خبر 6013555"
politics,"به گزارش خبرگزاری مهر، «محسن بختیار» سفیر کشورمان در جمهوری خلق چین با انتشار مطلبی در صفحه شخصی خود در فضای مجازی، نوشت: «در آستانه سالگرد پیروزی انقلاب اسلامی ایران و عید بهاره چین، در مراسمی رسمی که در تالار بزرگ مردم در شهر پکن برگزار شد، طی دیدار با رئیس‌جمهور محترم چین، ضمن ابلاغ سلام گرم ریاست محترم جمهوری اسلامی ایران، اصل استوارنامه خود را به ایشان تسلیم نمودم.»
کد خبر 6010363
محمد مهاجرانی"
politics,"به گزارش خبرگزاری مهر، بخش درس و عبرت رسانه KHAMENEI.IR به مناسبت فرارسیدن ایام دهه فجر و بزرگداشت چهل و پنجمین سالگرد پیروزی انقلاب اسلامی ایران به انتشار برخی از خاطرات رهبر انقلاب در دوران مبارزات علیه رژیم ستم‌شاهی پرداخته است.
اولین دستگیری آیت‌الله خامنه‌ای
در خرداد ماه ۱۳۴۲ هجری شمسی (محرم ۱۳۸۳ هجری قمری) که کشتار بزرگ تهران و برخی شهرهای دیگر اتّفاق افتاده بود و صدها تن از مردم به قتل رسیده بودند، من در بیرجند بودم. رفتن من به آن شهر و در آن هنگام، با هدف افشاگری و رسواسازی رژیم حاکم، بویژه هتک حرمت علما و روحانیّون در مدرسه‌ی فیضیّه‌ی قم و نیز به قصد افشای برنامه‌هایی که رژیم برای نابود کردن هویّت اسلامی ملّت مسلمان ایران طراحی کرده بود، صورت گرفت.
من شهر بیرجند را از این جهت انتخاب کردم که این شهر دژ «امیر اسدالله عَلَم» بود. او ظاهراً پست وزارت دربار را داشت، امّا در واقع جایگاهش خیلی از این مقام بالاتر بود. او یکی از رجال قدرتمند کشور بود و در جلد دوّم خاطرات «فردوست» جایگاه عَلَم در ایران بیان شده است.
من در بیرجند دوستانی داشتم که طیّ دو سفر قبلی با آن‌ها آشنایی یافته بودم. روز سوّم محرّم به بیرجند رسیدم. روز هفتم محرّم فرا رسید؛ و این همان روز موعودی بود که امام خمینی (ره) توصیه کرده بود سخنران‌ها افشاگری علیه رژیم شاه را آغاز کنند. روز هفتم مصادف با جمعه بود.
در این اجتماع انبوه همه چیز را گفتم. تا روز تاسوعا که دستگیر شدم این سخنرانی‌ها را ادامه دادم. تا ظهر روز عاشورا در پاسگاه پلیس ماندم. نمی‌دانستم که بیرون بازداشتگاه چه می‌گذرد. بعداً مطّلع شدم که اوضاع در سراسر ایران آبستن حوادث بزرگی است. چنان‌که بعداً آیت‌الله تهامی که شخصیّت برجسته علمای بیرجند که فقیه و ادیب و خطیب و شجاع بود برایم تعریف کرد، در همان بیرجند نیز هنگام دستگیری من اوضاع انفجارآمیز بوده. ظاهراً مقامات هم متوجّه این مطلب شده بودند و ترسیده بودند آن قیام‌های خروشان مردمی که در تهران و دیگر شهرهای ایران اتّفاق افتاده، در بیرجند هم اتّفاق بیفتد.
برای همین، در شورای تامین شهر، جلسه‌ی فوق‌العاده تشکیل داده بودند. این شورا صلاحیّت صدور حکم تبعید را داشت؛ لذا حکمی مبنی بر تبعید من به شهر مشهد (شهر خودم!) صادر کرد. ظاهراً مقامات خواسته بودند پیش از تبعید من، خشم مردم را فرو بنشانند؛ لذا مرا آزاد کردند و با من شرط کردند که منبر نروم. مردم بیرجند به من به چشم همدلی و محبّت می‌نگریستند، و من خوشحال بودم که می‌دیدم مردم این شهر علیرغم ترس از قدرت عَلَم با مبلّغان اسلام یک چنین همبستگی عاطفی دارند.

بازجوی ساواک دوست دوران کودکی‌ام بود
در سال ۱۳۴۲ شمسی برای تبلیغ در ایام ماه رمضان در اواخر زمستان به زاهدان رفتم که دوباره بازداشت شدم. بعد از بازجویی مرا بیرون بردند و سوار ماشین کردند و به خارج از شهر بردند. هوا تاریک و بسیار سرد بود. فهمیدم جایی که مرا برده‌اند پادگان نظامی است. مرا در بازداشتگاه نگهبانی انداختند. این میهمان جدید برای سربازان غیرمنتظره بود. سربازان از جای خود برخاستند و دور مرا گرفتند و با احترام به من سلام دادند. فرمانده سربازان وقتی آن رفتار را از افراد خود دید سریعاً مرا به مکانی انفرادی برد. صبح زود به مقر ساواک منتقل شدم.
در طی این مدت از من بازجویی شد که چند ساعت طول کشید. تعجب کردم وقتی دیدم که بازپرس از دوستان دوران کودکی من است و من در بازی‌های کودکانه او و برادرانش شرکت می‌کردم. پدر و برخی برادرانش از علما و سادات بودند. عصر بود که مرا به فرودگاه آوردند و به همراه دو مامور در هواپیما نشاندند. بعداَ متوجه شدم که عازم تهران هستیم. این نخستین سفر من با هواپیما بود. در هواپیما به مسائل مختلفی می‌اندیشیدم. به آیندۀ این نهضت اسلامی که برپا شده… به برپاکنندۀ نهضت امام خمینی… به آینده‌ای که در انتظار من بود. از فکر به این امور که جز خدای متعال کسی از عاقبت آن آگاه نیست منصرف شدم، مجله‌ای برداشتم و به ورق زدن آن پرداختم. چشمم به غزلی افتاد که از آن خوشم آمد.
من عادت داشتم که هر شعری را می‌پسندیدم در دفتر خاصی که «سفینه غزل» نامیده بودم، می‌نوشتم. دیدم دو مامور همراه من از دو طرف گردن می‌کشند تا ببینند من چه می‌نویسم. وقتی شعر را نوشتم ذیل آن این عبارات را هم افزودم: «این ابیات را در هواپیمایی که مرا به همراهی دو مامور خوش‌اخلاق از زاهدان به جای نامعلومی می‌برد، نوشتم!» این عبارت اثر مثبتی بر هر دوی آن‌ها گذاشت.

بعد از زندان به دیدار امام رفتم
اواخر سال ۴۲ برای تبلیغ ماه رمضان به زاهدان رفتم که بازداشت و به تهران منتقل شدم. بعد از بازداشت وقتی از زندان خارج شدم شور و شوق دلم را فرا گرفت و گفتم من هم توکل به خدا کنم و به محل اقامت امام بروم شاید به من هم اجازه ملاقات بدهند. آدرس را به دست آوردم و به قیطریه رفتم. قیطریه در آن زمان منطقه‌ای خالی از ساختمان بود و تک‌وتوک خانه‌هایی در آن دیده می‌شد. من به خانه امام نزدیک شدم. نگهبانان تمام اطراف خانه را گرفته بودند.
به یکی از آن‌ها گفتم من تازه از زندان آمده‌ام و می‌خواهم مانند سایر زندانیان با آقا ملاقات کنم. آن‌ها با یکدیگر اختلاف‌نظر پیدا کردند. بالاخره توافق کردند که به من اجازه دهند فقط برای چند دقیقه وارد شوم. در زدم. حاج آقا مصطفی – فرزند امام – در را باز کرد و از دیدن من دچار شگفتی شد. از من پرسید: کِی آزاد شدید؟ گفتم: دو روز پیش! وارد یکی از اتاق‌ها شدم و آقا را در برابر خود یافتم. احساساتی که در دلم محبوس مانده بود غلیان کرد. عواطفم در برابر امام سرریز شد. برای آقا وضع امت و دوستان را در غیاب ایشان بیان کردم و اظهار داشتم که موسم رمضان امسال بدون بازده به هدر رفت و لذا باید از هم‌اکنون برای موسم محرّم برنامه‌ریزی کنیم.

پسرم مرا نشناخت!
در سال ۱۳۴۶ مجدداً توسط ساواک بازداشت و زندانی شدم. یک روز پسرم مصطفی را که دو ساله بود به زندان آوردند. یکی از سربازان دوان‌دوان آمد و گفت پسر شما را آورده‌اند. به درِ زندان نگاه انداختم دیدم یکی از افسران، مصطفی را بغل گرفته و به سوی من می‌آید. مصطفی را گرفتم و بوسیدم. کودک به‌علت اینکه مدتی طولانی از او دور بودم، مرا نشناخت؛ لذا با چهره‌ای گرفته و اخم‌کرده به من نگریست. سپس زد زیر گریه. به‌شدت می‌گریست. نتوانستم او را آرام کنم. لذا او را دوباره به افسر دادم تا به همسرم و بقیه که اجازۀ دیدار با من را نداشتند بازگرداند. این امر به قدری مرا متاثّر ساخت که تا چند روز بعد نیز همچنان دل‌آزرده بودم.
مبارزه و همراهی همسر
با آن‌که خانه ما بارها مورد یورش دژخیمان واقع شد، و با آن‌که من بارها در برابر او بازداشت شدم، و حتّی در نیمه‌شب که برای دستگیری من به خانه ما ریختند، مورد ضرب و جرح واقع شدم، علیرغم همه این‌ها، من هیچگاه ترسی یا ضعفی یا افسردگی و ملالتی در همسرم مشاهده نکردم. با روحیّه‌ای عالی و قوی در زندان به ملاقات من می‌آمد. در این ملاقات‌ها، به من اعتماد و اطمینان می‌داد. هرگز نشد وقتی من در زندان بودم، خبر ناراحت‌کننده‌ای به من بدهد. به یاد ندارم که مثلاً خبر بیماری یکی از فرزندان را به من داده باشد؛ یا مطلبی را که برایم ناخوشایند باشد، درباره‌ی خانواده و بستگان و والدین گفته باشد. همچنین باید به صبر و شکیبایی فراوان او در تحمّل سختی و مشقّت زندگی در دوران پیش از انقلاب، و اصرار او بر ساده‌زیستی در دوران پس از انقلاب اسلامی اشاره کنم.

رفتار عجیب یک دوست نزدیک
[در یکی از موارد بعد از آزادی از بازداشت ساواک] پس از بازگشت به منزل برای تشرف به زیارت حضرت رضا (علیه‌السلام) و نماز در مسجد گوهرشاد به حرم رفتم. دیروقت بود و صحن تقریباً خالی بود. از دور دو تن از دوستان و هم‌درس‌های خود را دیدم که با یکی از آن‌ها علقه خاصی دارم. از این تصادف بسیار خوشحال شدم زیرا انتظار نداشتم کسی را در آنجا ببینم. با شوق دیدار چهره‌هایی که زندان، میان من و آنها فاصله انداخته بود به سوی آن دو رفتم. انتظار داشتم آنها هم به محض دیدن من به سویم بیایند و بعد از این مدت جدایی از دیدار من خوشحال شوند. به طرف آن‌ها رفتم و نزدیکشان رسیدم. می‌خواستم سلام کنم که دیدم از من رو می‌گردانند. گویی یکی از آن دو به دیگری گفته بود او اکنون از زندان خارج شده و شاید تحت نظر است پس از او دوری کنیم! این برخورد سخت مرا متاثر کرد. من این‌گونه برخوردها را از برخی روحانیون فراوان دیده‌ام در حالی که به‌عکس آن‌ها، جوانان اعم از طلاب علوم دینی و دانشجویان دانشگاه در مواقعی که به زندان می‌افتادم بیشتر دور مرا می‌گرفتند.

شکنجه‌گری که زندانی شد!
پنج شش ماه پس از پیروزی انقلاب، طیِّ ماموریتی از تهران به شهر خودم مشهد آمدم. در آن هنگام عضو شورای انقلاب و نماینده شورای انقلاب در وزارت دفاع و نماینده امام در تعدادی از سازمان‌های کشور بودم. مقامات مشهد از من خواستند تا از ساختمان «کمیته مرکزی انقلاب» بازدید کنم. کمیته‌های انقلاب در آن زمان اداره بیشتر امور شهرهای ایران را بر عهده داشتند. ساختمان «حزبِ رستاخیز» در مشهد برای این منظور انتخاب شده بود. به من گفتند: آخرین طبقه این ساختمان در حال حاضر مخصوص زندانیان خطرناک است. اسامی آن‌ها را ذکر کردند و من بیشترشان را می‌شناختم.] یکی‌شان [از شنکجه‌گران من در پنجمین زندان بود و من از گستاخی‌ها و وقاحتش در آن زمان خیلی چیزها به یاد داشتم.

تو یوسف می‌شوی!
در یاد من خواب‌های عجیبی مانده. یکی به گمانم مربوط به سال ۱۳۴۶ یا ۱۳۴۷ باشد. در آن زمان وضع سیاسی مشهد در نهایت شدت و سختی بود و اسلام‌گرایان دچار گرفتاری و محنت زیادی بودند. چنان‌که جز چند تن از رفقا با من در میدان باقی نماندند و بقیه ترجیح دادند عرصه مبارزه را رها کنند. در آن شرایط، خواب دیدم که حضرت امام خمینی (ره) وفات کرده و جنازه ایشان در یکی از خانه‌های مشهد واقع در نزدیکی خانه پدر من روی زمین است. غم و اندوه وجودم را فرا گرفته بود. تابوت را روی دوش گرفتیم. جمعیت انبوهی هم در پی جنازه به حرکت در آمدند که در میان آن‌ها شمار بسیاری از علما بودند و من هم با آن‌ها حرکت می‌کردم.
با صدای بلند می‌گریستم و از شدت تالّم و تاثّر با دست روی زانوی خود می‌زدم. چیزی که بر درد من می‌افزود این بود که می‌دیدم برخی علما بدون اینکه توجهی بکنند و عبرتی بگیرند و بی‌آنکه احساس اندوهی در آنها مشاهده شود با هم صحبت می‌کنند و می‌خندند! جنازه به آخر شهر رسید. بیشتر تشییع‌کنندگان بازگشتند اما جنازه راه خود را در بیرون از شهر ادامه داد. بیست سی تشییع‌کننده همچنان در پی جنازه حرکت می‌کردند. بیشتر تشییع‌کنندگان در پایین تپه ماندند. جنازه به همراه چهار پنج تشییع‌کننده به سمت بالای تپه رفت که من هم با آن‌ها به دنبال جنازه بودم. تابوت را بالای تپه قرار دادیم. من به پایین پا نزدیک شدم تا درحالی که چهره حضرت امام را می‌بینم، با او وداع کنم.
ناگهان دیدم دست راست ایشان که انگشت سبابه آن به حالت اشاره بود به سمت بالا حرکت می‌کند تا اینکه انگشت اشاره‌اش به پیشانی من رسید و آن لمس کرد یا نزدیک بود لمس کند. با شگفتی و حیرت نگاه می‌کردم. لب‌هایش را گشود و دو بار گفت: تو یوسف می‌شوی… تو یوسف می‌شوی! خوابم را برای خیلی از بستگان و دوستان نقل کردم از جمله برای مادرم (رحمة‌الله‌علیها) که فوراً آن را چنین تعبیر کرد: بله یوسف خواهی شد به این معنی که همواره در زندان خواهی بود!

عضویت در شورای انقلاب چهار ماه بعد از تبعید
[مهر ۱۳۵۷] در یزد بودم که شنیدم امام به پاریس عزیمت کرده‌اند. از یزد با هواپیما به تهران و از آن‌جا به مشهد رفتم. در مشهد ماندم و مشغول فعالیت‌های انقلابی بودم تا اینکه به فرمان امام راحل برای حضور در شورای انقلاب به تهران فراخوانده شدم. روز ۲۲ بهمن ۱۳۵۷ انقلاب به پیروزی رسید. در اواسط سال ۱۳۶۰ به ریاست جمهوری انتخاب شدم. فاصله میان آزادی من از تبعید تا عضویت در شورای انقلاب حدود چهار ماه بود. همچنان‌که بین آزادی و انتخاب به ریاست جمهوری، سه سال فاصله شد.

خوابیم یا بیدار؟!
در آن روزها ما در یک حالت بُهت بودیم. در حالی که در همه فعالیت‌های آن روزها ما طبعاً داخل بودیم. همان‌طور که می‌دانید ما عضو شورای انقلاب بودیم و یک حضور دائمی تقریباً وجود داشت. لکن یک حالت ناباوری و بهت بر همه‌ی ما حاکم بود. من یک چیزی بگویم که شاید شما تعجب بکنید.
من تا مدتی بعد از ۲۲ بهمن هم که گذشته بود بارها به این فکر می‌افتادم که ما خوابیم یا بیدار. و تلاش می‌کردم که از خواب بیدار شوم. یعنی اگر خواب هستم، این رویای طلایی که بعدش لابد اگر آدم بیدار شود هر چه قدر خواهد بود خیلی ادامه پیدا نکند، اینقدر برای ما شگفت‌آور بود مسئله.
کد خبر 6013897
هادی رضایی"
politics,"به گزارش خبرنگار مهر، امیر سرلشکر «سید عبدالرحیم موسوی» فرمانده کل ارتش جمهوری اسلامی ایران امروز در حاشیه بازدید از نمایشگاه دستاوردهای هوانیروز ارتش که در ستاد هوانیروز برگزار شد، با اشاره به تمجید رییس ستاد کل نیروهای مسلح از ارتقای توانمندی‌ها و قابلیت‌های هوانیروز ارتش در ۵ سال گذشته اظهار کرد: ارتقای همه‌جانبه توان و آمادگی رزمی از مهم‌ترین وظایف محوری نیروهای مسلح است و طبیعتاً زیربنای این موضوع مهم نیز سرمایه انسانی است، چراکه ساماندهی نیروی انسانی و قراردادن این سرمایه‌ها در جای خود و استفاده هم‌افزا از آنان، توفیقات بی‌نظیری را در پی دارد.
وی افزود: تجهیزات یک مؤلفه بسیار مهم توان رزمی است و نوسازی، بازسازی، بازآماد، نگهداری و تعمیر همراه با نهضت قطعه‌سازی توسط این سرمایه انسانی با ایمان و انگیزه و دانش و تجربه موجب ارتقای توان و آمادگی رزمی شده و برکت افزایی در نتیجه تلاش و کوشش و فرماندهی جهادی سنت الهی است.
امیر سرلشکر موسوی با اشاره به دیگر دلایل موفقیت گفت: مطالبات و حمایت هدفمند ستاد کل نیروهای مسلح و قرارگاه مرکزی خاتم‌الانبیاء (ص) مساعدت‌های وزارت دفاع و تخصص دانشگاهیان و دانشمندان داخلی، راهگشا و حرکت‌آفرین هستند.
فرمانده کل ارتش با تأکید بر لزوم مدیریت جهادی در همه امور اظهار کرد: امیر سرتیپ حیدری حقیقتاً نمونه بارز و عینی یک فرمانده جهادی و انقلابی در جنبه‌های مختلف است که شجاعانه به میدان آمد و باور داشت که می‌تواند و بحمدالله امروز به نتایج درخشانی که شاهد آن هستیم دست یافته است.
وی با اشاره به اهمیت و جایگاه صنایع یاعلی هوانیروز افزود: مرکز بازسازی و ساخت قطعات بالگرد صنایع یاعلی هوانیروز ارتش در اصفهان، یک گنج، ذخیره ارزشمند و پشتوانه قدرت، نه فقط برای هوانیروز بلکه برای بخش‌های مشابه آن در سطح کشور است و با ظرفیت‌های بی‌نظیر خود چنین حماسه‌ای را در هوانیروز خلق کردند که مورد تمجید رییس محترم ستاد کل نیروهای مسلح واقع شدند.
فرمانده کل ارتش گفت: نمایشگاه دستاوردها و آورده‌های هوانیروز ارتش، بخش کوچکی از توانمندی‌ها و قابلیت‌های نیروی زمینی محوری ارتش است و بی‌شک این نیرو ظرفیت‌های فراوان و بی‌ نظیری دارد که در قالب این نمایشگاه نمی‌گنجد.
وی همچنین با اشاره به هجمه‌های دشمنان درباره انتخابات آتی گفت: دشمنان به شدت علیه عزت، آقایی و مردم‌سالاری کشور به پا خاسته‌اند و از هر طریقی سعی در دلسردکردن مردم و بازداشتن آن‌ها از حضور در پای صندوق‌های رأی دارند؛ بنابراین باید با همراه‌کردن دیگران با خود در پای صندوق‌های رأی حاضر شویم و از موضع کشور، نظام و انقلاب اسلامی دفاع کنیم چراکه انتخابات، سرنوشت کشور را تعیین می‌کند و حضور در انتخابات نه تنها مسؤولیتی برعهده ما، بلکه حق مردم است.
کد خبر 6012865
هادی رضایی"
politics,"به گزارش خبرگزاری مهر، «علیرضا عنایتی» سفیر جمهوری اسلامی ایران در ریاض امروز (یکشنبه) ۱۵ بهمن ماه با «جاسم محمد البدیوی» دبیرکل شورای همکاری خلیج فارس دیدار و گفت‌وگو کرد.
در این دیدار درباره ابعاد و حوزه های همکاری میان جمهوری اسلامی ایران و کشورهای شورای همکاری خلیج فارس به ویژه در زمینه های اقتصادی و تجاری وهمچنین دیگر موضوعات مورد علاقه دو کشور گفت‌وگو و تبادل نظر شد.
در این دیدار سفیر کشورمان با اشاره به سیاست حسن همسایگی و مشترکات فراوان تاریخی، جغرافیایی و فرهنگی، بر گسترش روابط با همسایگان در همه ابعاد تاکید کرد.
جاسم البدیوی نیز ضمن ابراز خرسندی از ملاقات با سفیر جمهوری اسلامی ایران، خواهان افزایش گفتگوهای منطقه ای و گسترش زمینه های همکاری دو طرف شد.
سفیر جمهوری اسلامی ایران در ریاض چندی پیش نیز با آقای دکتر محمد العیسی دبیرکل سازمان رابطه العالم الاسلامی دیدار و گفتگو نمود.
کد خبر 6014565
محمد مهاجرانی"
politics,"به گزارش خبرگزاری مهر، «غلامعلی حدادعادل» رییس شورای ائتلاف نیروهای انقلاب امشب (یکشنبه) در همایش حامیان محیط زیست که به همت کانون‌های محیط زیست شورای ائتلاف برگزار شد، با بیان اینکه دوران قرون وسطی دوران تسلط طبیعت بر انسان بود، گفت: بشر در ادامه زیست خود توانست در ادامه با کمک علم بر طبیعت مسلط شود.
وی با بیان اینکه انسان وقتی بر طبیعت مسلط شد، طبیعت را از بین برد و آن زیاده‌خواهی و اشتهای بی‌نهایت که در سرشت همه انسان‌ها ست کار خود را کرد، افزود: تعبیر قرآن برای انسان قابل توجه است، قرآن می‌گوید که انسان حریص آفریده شده است. ما شاهد استخراج بی‌رویه معادن و قطع بی‌رویه درخت‌ها، کشتار حیوانات در طبیعت و کارهای ناشایستی دیگر هستیم که دنیا به این سمت می‌رود.
رییس شورای ائتلاف نیروهای انقلاب اظهار کرد: تسلط بی‌رحمانه انسان بر طبیعت، باعث واکنش طبیعت بر انسان شده است. «تنها یک زمین» نام کتابی است که در ایتالیا نوشته شده که به سرمایه‌داران و تولیدکنندگان می‌گوید توجه داشته باشید که زمین در خطر است و اگر زمین قابل زیست نباشد، جای دیگری نیست که شما بروید.
حدادعادل با بیان اینکه در دنیا مسأله محیط زیست، دغدغه جهانی است و انسان چگونه می‌تواند با طبیعت به یک تعادل برسد، افزود: شرط رسیدن به این موضوع این است که انسان بتواند جلوی حرص خودش را بگیرد، اگر انسان با خدای خود صلح نکند با طبیعت نمی‌تواند صلح کند.
وی افزود: انسانی که معتقد به خدا نباشد دلیلی نمی‌بیند که غصه نسل‌های فردا را بخورد و این نکته بسیار مهمی است.
رییس شورای ائتلاف نیروهای انقلاب با بیان اینکه باید از افرادی که در مجلس و شورای شهر تهران از محیط زیست حمایت کرده‌اند تشکر کنم، ابراز امیدواوری کرد: در انتخابات پیش رو یک مجلس فعال، تخصصی و پاک‌دست به‌وجود بیاید که در کنار دولت به فکر محیط زیست مردم باشد.
کد خبر 6014629
محمد مهاجرانی"
politics,"به گزارش خبرگزاری مهر، «علی باقری» معاون سیاسی وزیر امور خارجه با روسلان میرزایف، مدیر کمیته اجرایی ساختار منطقه‌ای ضد تروریسم سازمان همکاری شانگهای در تاشکند ملاقات کرد.
در این ملاقات در خصوص نحوه تعامل کارا و مؤثر با یکدیگر بحث و تبادل نظر کردند.
باقری عضویت ایران در سازمان همکاری شانگهای را نشان دهنده اراده تهران برای همکاری جمعی در چارچوب چندجانبه گرایی دانست.
وی در ادامه گفت: در زمانی که یک جانبه گرایی آمریکا ناتوان از برقراری صلح در جهان است، تنها راه بشر، چندجانبه گرایی است و سازمان همکاری شانگهای، کارآمدی خود را در عرصه مقابله با تروریسم اثبات کرده است.
علی باقری، تقسیم بندی تروریسم به خوب و بد توسط آمریکا آن هم براساس منافع آمریکا را باعث نامنی در جهان دانست.
روسلان میرزایف سه پدیده شوم تروریسم، افراط گرایی و جدایی طلبی را بزرگترین تهدید جهان دانست.
میرزایف گفت: سازمان همکاری شانگهای را تنها سازمانی دانست که به صورت عملیاتی با تروریسم مبارزه می‌کند.
وی تجربه ایران در مبارزه با این آفت را ارزشمند دانسته و بر اهمیت تبادل نظر و همکاری تاکید کرد.
کد خبر 6011054
نفیسه عبدالهی"
politics,"به گزارش خبرگزاری مهر، در آخرین جلسه شورای مرکزی حزب کارگزاران سازندگی ایران، به پیشنهاد «حسین مرعشی» دبیرکل حزب و با رأی اعضا، مصوب شد که کارگزاران صرفاً در حوزه‌هایی از انتخابات مجلس شورای اسلامی فعال باشد که نامزد حزبی یا نامزدی با سوابق روشن و قابل دفاع اصلاح‌طلبانه تأیید صلاحیت شده باشند.
کد خبر 6013211
نفیسه عبدالهی"
politics,"به گزارش خبرگزاری مهر، آیت‌الله سید محمدرضا مدرسی‌یزدی عضو فقیه شورای نگهبان و رئیس هیأت مرکزی نظارت بر انتخابات با اشاره به فرارسیدن دهه فجر انقلاب اسلامی و سالروز بازگشت امام خمینی (ره) به کشور اظهار داشت: امام خمینی (ره)، ایران اسلامی را از چنگال بیگانگان و دست‌نشاندگان آن‌ها خارج کرد؛ آن‌ها بر تمامی مقدرات کشور مسلط بودند.
وی افزود: مردم به رهبری امام خمینی (ره) و با تلاش بسیاری از علما، دانشمندان، مراجع دینی، فضلای حوزه علمیه، اساتید، دانشجویان و اقشار مختلف توانستند، رژیم وابسته و دست‌نشانده استعمار را سرنگون کنند.
این عضو فقیه شورای نگهبان خاطرنشان کرد: مردم با هدایت‌های امام خمینی (ره)، نظامی بر پایه اسلام استوار کردند و به کشور حیات بخشیدند. وضعیت کشور پیش از پیروزی انقلاب اسلامی شبیه به یک مُرده بود؛ بدین معنا که عموم مردم از صحنه‌های سیاسی و اجتماعی دور بودند و به ندرت روشنگری‌ها و تبیین‌هایی صورت می‌گرفت.
آیت‌الله مدرسی‌یزدی همچنین گفت: مردم پیش از پیروزی انقلاب اسلامی نسبت به تصمیمات کشور اطلاعی نداشتند و نمی‌توانستند در تصمیم‌گیری‌ها نقشی داشته باشند. در چنین وضعیتی دشمنان هر چیزی می‌خواستند انجام می‌دادند؛ استکبار به دولت‌های دست‌نشانده خود تا آن اندازه اجازه دخالت در أمور کشور می‌دادند که با منافع آنها تضادی نداشته باشد.
وی عنوان کرد: پیش از انقلاب، ارزش‌های دینی و انسانی مردم نادیده گرفته می‌شد و بلکه در بسیاری از مسائل اسرائیلی‌ها و اعضای فرقه ضاله بهائیت نقش‌آفرین و تصمیم‌گیر اصلی بودند؛ شریان عمده دولت در دست بهایی‌ها و أمثال آنها بود و در ارتش و اقتصاد نفوذ داشتند. آن‌ها برنامه‌هایشان را به مردم تحمیل می‌کردند.
این عضو فقیه شورای نگهبان در ادامه بیان کرد: استکبار برای اینکه این طعمه لذیذ را دوباره در اختیار قرار بگیرد، تلاش‌های بسیاری انجام داده و می‌دهد، اما علی‌رغم همه توطئه‌ها کشور حفظ شده و در بسیاری از حوزه‌ها پیشرفت‌های چشم‌گیری داشته است.
وی البته به برخی کمبودها و مشکلات هم اشاره و تاکید کرد که در پدید آمدن بسیاری از مشکلات توطئه‌ها و فشارهای دشمنان نقش داشته است.
رییس هیأت مرکزی نظارت بر انتخابات در بخش پایانی صحبت‌هایش گفت: یکی از دستاوردها و ویژگی‌های مهم انقلاب اسلامی، انتخابات و انتخاب مهمترین ارکان نظام توسط مردم است.
آیت‌الله مدرسی‌یزدی بیان کرد: تلاش داریم تا انتخابات دوازدهمین دوره مجلس شورای اسلامی و ششمین دوره مجلس خبرگان رهبری با رعایت کامل قانون و اصل بی‌طرفی و در راستای راهبردهای اعلامی رهبر معظم انقلاب برگزار شود.
وی عنوان کرد: پیش از انقلاب، ارزش‌های دینی و انسانی مردم نادیده گرفته می‌شد و بلکه در بسیاری از مسائل اسرائیلی‌ها و اعضای فرقه ضاله بهائیت نقش‌آفرین و تصمیم‌گیر اصلی بودند؛ شریان عمده دولت در دست بهایی‌ها و أمثال آنها بود و در ارتش و اقتصاد نفوذ داشتند. آن‌ها برنامه‌هایشان را به مردم تحمیل می‌کردند.
این عضو فقیه شورای نگهبان در ادامه بیان کرد: استکبار برای اینکه این طعمه لذیذ را دوباره در اختیار قرار بگیرد، تلاش‌های بسیاری انجام داده و می‌دهد، اما علی‌رغم همه توطئه‌ها کشور حفظ شده و در بسیاری از حوزه‌ها پیشرفت‌های چشم‌گیری داشته است.
وی البته به برخی کمبودها و مشکلات هم اشاره و تاکید کرد که در پدید آمدن بسیاری از مشکلات توطئه‌ها و فشارهای دشمنان نقش داشته است.
رییس هیأت مرکزی نظارت بر انتخابات در بخش پایانی صحبت‌هایش گفت: یکی از دستاوردها و ویژگی‌های مهم انقلاب اسلامی، انتخابات و انتخاب مهمترین ارکان نظام توسط مردم است.
آیت‌الله مدرسی‌یزدی بیان کرد: تلاش داریم تا انتخابات دوازدهمین دوره مجلس شورای اسلامی و ششمین دوره مجلس خبرگان رهبری با رعایت کامل قانون و اصل بی‌طرفی و در راستای راهبردهای اعلامی رهبر معظم انقلاب برگزار شود.
کد خبر 6011243
نفیسه عبدالهی"
politics,"به گزارش خبرگزاری مهر، دیوان محاسبات کشور با هدف ارتقا شفافیت و کمک به تصمیم گیر‌ی های اقتصادی، نتایج حاصل از بررسی منابع و مصارف قانون هدفمندی یارانه‌ها (منتهی به سال ۱۴۰۱ و آبان ماه ۱۴۰۲) را تهیه و در اختیار نمایندگان و صاحب‌نظران اقتصادی قرار داد.

از جمله پیشنهادات این نهاد نظارتی در گزارش مذکور، لحاظ شدن منابع و مصارف هدفمندسازی یارانه‌ها در سرجمع بودجه عمومی دولت و اعمال هرگونه تغییر در میزان یارانه نقدی و معیشتی با در نظر گرفتن محل تأمین منابع و بازگشت به کارکرد اصلی هدفمندی یارانه‌ها است.
کد خبر 6014250
زهرا علیدادی"
politics,"به گزارش خبرگزاری مهر، مجمع تشخیص مصلحت نظام به منظور ادامه بررسی مصوبه مجلس شورای اسلامی در خصوص الزام به ثبت رسمی معاملات اموال غیر منقول، به ریاست آیت الله آملی لاریجانی تشکیل جلسه داد.
بر اساس این گزارش، در ابتدای جلسه محمد باقر ذوالقدر دبیر مجمع تشخیص مصلحت نظام، بررسی موضوع اختلافی بین مجلس شورای اسلامی و شورای نگهبان در خصوص ماده ۱۰ طرح الزام به ثبت رسمی معاملات اموال غیر منقول که پیش تر به کمیسیون حقوقی مجمع برای اصلاح و تکمیل ارجاع شده بود را به عنوان دستور جلسه اعلام کرد.
سپس دبیر کمیسیون حقوقی و قضائی مجمع تشخیص با ارائه گزارشی، بررسی‌های کمیسیون حقوقی و قضائی مجمع راجع به جز سوم تبصره ماده یک را تشریح کرد.
در ادامه جلسه آیت الله آملی لاریجانی توضیحاتی در خصوص ابعاد شرعی و فتاوی مراجع عظام در خصوص فسخ قرارداد، بیع و حقوق متعاملین و فسخ کننده معاملات را بیان کرد.
بنابر این گزارش، مجمع تشخیص مصلحت نظام پس از شور و بررسی، جز سوم تبصره ماده ۱ را تصویب کرد. این جز اشعار می‌دارد: «چنانچه منتقل الیه، مورد معامله را قبل از ثبت فسخ یا انفساخ به شخص ثالثی به صورت رسمی منتقل کرده باشد و در عمل حقوقی بعدی وی حق فسخ نداشته باشد و یا معامله اقاله نشده باشد، این انتقال در حکم تلف مورد معامله بوده و اعمال حق فسخ یا انفساخ موجب انحلال قرار داد بعدی نیست که در این صورت دارنده حق فسخ مزبور به قیمت روز مال غیر منقول به منتقل الیه مذکور رجوع می‌کند.»
در ادامه جلسه، مجمع به بررسی بخشی از ذیل ماده ۱۰ مصوبه مجلس شورای اسلامی پرداخت. در این بخش آمده است: «راه اندازی رسمی سامانه موضوع این ماده به دستور رئیس قوه قضائیه در روزنامه رسمی اعلان عمومی می‌گردد.»
مجمع تشخیص مصلحت نظام همچنین تبصره ۲ و ۳ ماده ۱۰ را به بررسی گذاشت که با رأی اعضای مجمع واجد اجمال و ابهام بود و به منظور بررسی متقن تر به کمیسیون حقوقی و قضائی مجمع ارجاع شد تا با مشارکت بیشتر دولت و مجلس متنی منقح تنظیم شود.
کد خبر 6013128"
politics,"به گزارش خبرنگار مهر، امیر سرلشکر «سیدعبدالرحیم موسوی» فرمانده کل ارتش در حاشیه یادواره شهدای نیروی دریایی ارتش که صبح امروز (شنبه) در سالن میثاق ارتش برگزار شد، در جمع خبرنگاران اظهار داشت: امنیت و اقتدار ایران به برکت خون مطهر شهداست.
سرلشکر موسوی با بیان اینکه عزت، استقلال، اقتدار و بزرگی ایران اسلامی را مدیون مجاهدت‌های شهدا هستیم، افزود: ما باید یاد شهدا را زنده نگه داریم تا خداوند متعال عنایتی کند که نام ما هم در این راه در فهرست شهدا نوشته شود.
فرمانده کل ارتش با تأکید بر اینکه هرچه داریم از شهداست، تصریح کرد: اگر شهدا نبودند، معلوم نبود که ما امروز چه جایگاهی داشتیم.
وی همچنین درباره حضور پرشور در انتخابات گفت: با توجه به شناختی که من از همرزمان شهیدم دارم، مطمئن هستم که اگر امروز بودند، آنها هم به همگان توصیه و دعوت می‌کردند که در عرصه مهم و سرنوشت‌ساز انتخابات شرکت کنند.
سرلشکر موسوی اضافه کرد: انتخابات یک مسوولیت بزرگ شرعی، ملی و حق طبیعی همه ملت ایران است و هر آنچه که برای رسیدن به آرمان‌های بلند و والای این ملت لازم است، از مسیر انتخابات می‌گذرد.
فرمانده کل ارتش ادامه داد: امیدواریم که همه ملت در پای صندوق‌های رای حضور یابند و با شکوه هرچه تمام‌تر مثل همه دوره‌های گذشته و حتی پرشکوه‌تر از دوره‌های قبل، پای صندوق‌های رای حاضر شوند و این کار بزرگ ملی را به بهترین نحو ممکن انجام دهند.
وی سپس با اشاره به راهپیمایی ۲۲ بهمن گفت: این عید ملی همواره یکی از بزرگترین روزهای انقلاب اسلامی بوده و در سال‌های گذشته مردم با تمام قوا و قدرت حتی با وجود برف‌های سنگین و سردی هوا حضور پیدا کرده‌اند، پای انقلاب بوده‌اند و این جشن را همواره پرشکوه برگزار کرده‌اند؛ لذا امیدواریم که امسال هم این مراسم مثل همیشه و حتی پرشکوه‌تر از گذشته، برگزار شود.
سرلشکر موسوی خاطرنشان کرد: پیام حضور مردم هم در راهپیمایی بزرگ ۲۲ بهمن و هم در پای صندوق‌های انتخابات، اقتدار، زندگی، آرمان‌خواهی، استقلال و ایستادن ملت پای عزت و استقلال کشور است.
کد خبر 6013208
هادی رضایی"
politics,"به گزارش خبرگزاری مهر، حجت‌الاسلام «علی مصباح یزدی» فرزند مرحوم علامه مصباح یزدی در همایش اعلام موجودیت سازمان جوانان جبهه پایداری با اشاره به اهداف فعالیت‌های تشکیلاتی با محور نظام فکری اسلام، اظهار کرد: بشر از ابتدای تاریخ هیچ زمانی به طور فردی و کاملاً مستقل از دیگران نتوانسته است نیازهای خود را رفع کند و همیشه به همکاری و هم افزایی نیاز داشته است. هر چه جوامع پیشرفته‌تر شدند، نیاز به همکاری بیشتر شد و نوع همکاری و روابط درون سازمانی و بیرون سازمانی شکل پیچیده‌تری به خود گرفت.
وی افزود: در دوره حاضر زمانی که دولت‌های مدرن تشکیل شدند، نیاز بود دولت‌ها برای پیشبرد اهداف جامعه، نقش‌آفرینی کرده، بتوانند مردم را با خود همراه کنند و آن‌ها را در قدرت سهیم کنند. در این زمان، تشکیل مجموعه‌هایی که با همفکری و همکاری اهداف خود را پیش ببرند، نیازش بیشتر احساس شد.
مصباح یزدی در ادامه افزود: در جوامع غربی که بیشتر بر اساس منظومه فکری سکولار ایجاد شده، این تشکل‌ها بیشتر حول محور آرمان‌هایی هدف‌گذاری می‌شود که ارزش‌های سکولار دارند. آن‌چه امروز به عنوان غرب تمدنی از آن یاد می‌کنیم، انسان را تکامل‌یافته حیوان می‌داند که برای بقا، نیازمند قدرت است؛ همچون قانونی که در طبیعت است، تنازع برای بقا بالاترین اصل در زندگی بشر غربی است.
وی تصریح کرد: لذا در بسیاری از نظریه‌های فلسفی، اخلاقی، حقوقی، سیاسی و اجتماعی، بالاترین اصل برای زندگی بشر، قدرت است. در نظر متفکران غربی که جریان اجتماعی و سیاسی امروز غرب بسیار تحت تأثیر آن است، همچون نیچه اعتقاد دارند اخلاق انسانی بر محور قدرت شکل می‌گیرد. برای به دست‌آوردن قدرت هر کاری که انجام بشود اخلاقی است و انجام ندادنش بی‌اخلاقی است؛ در این نگاه برای رسیدن به قدرت از هر ابزاری می‌توان استفاده کرد حتی اگر آن فعالیت کشتن میلیون‌ها انسان باشد.
مصباح یزدی در ادامه گفت: در این چهارچوب فکری وقتی نوبت به کار تشکیلاتی در حوزه سیاسی می‌رسد، هدف اصلی به دست آوردن قدرت می‌شود. ساختار سیاسی غربی ابایی ندارند که بگوید حزب برای به دست گرفتن قدرت است. کسانی که انگیزه‌ای برای به قدرت رسیدن ندارند، وارد حزب نمی‌شوند و حزب به معنای محلی برای اجتماع کاندیداها برای کسب قدرت می‌شود و قدرت سیاسی هم به همراه خود قدرت اقتصادی می‌آورد.
فرزند مرحوم علامه مصباح یزدی تصریح کرد: به طور خلاصه در جوامع غربی حزب سه انگیزه اصلی دارد: قدرت، ثروت و شهوت و مسائل دیگر فرع این سه اصل می‌شود و اگر برخلاف این مسیری طی شود، آن را نابود می‌کنند.
وی در ادامه با طرح این پرسش که به عنوان مسلمان آیا ما با توجه به تعلیمات اسلامی نیازی به چنین تشکل‌هایی داریم؛ افزود: اگر نیاز داریم هدف این تشکل‌ها چه باید باشد؟ آیا کفایت می‌کند طبق همان مدل غربی پیش برویم؟ یا نظام فکری و ارزشی که اسلام تأکید کرده اقتضا می‌کند که در هدف‌گذاری و فعالیت به شکل دیگری عمل کنیم؛ در آموزه‌های اسلامی، بشر موجود برتر است و تکامل یافته حیوان نیست و مهم‌ترین هدف و غایت انسان، عبودیت و بندگی خداست.
مصباح یزدی در ادامه گفت: انسان در نگاه اسلام، موجودی ابدی است و نتیجه زندگی در این دنیا را در جهان ابدی خواهد دید و اگر طبق نقشه خدا بخواهد عمل کند، حکومت یک بخشی از این ماجراست که می‌تواند مسیر را هموار کند تا انسان‌ها بتوانند به حداکثر ظرفیت درونی خود برسند. در یک تشکیلات اسلامی برخلاف تشکیلات غیر اسلامی، باید قدرت بر محور عبودیت و بندگی خدا تشکیل بشود. استفاده بهینه از نیروی انسانی، از فرصت و امکانات برای کمک به همدیگر در مسیر بندگی خدا باید سرلوحه کارها قرار بگیرد.
وی افزود: چنین تعریفی از حزب با تعریف غربی از حزب تفاوت دارد و لذا لوازمی خاص خود را هم دارد. اگر نحوه برنامه ریزی، تعامل و رفتار مثل حزبی باشد که برآمده از تفکر سکولار است، این با چهارچوب فکری اسلام همخوانی ندارد. سنگ بنای کار حزبی را باید بر مبنای تقوای الهی گذاشت. به قول شهید بهشتی تشکیلات معبد است. ما در تشکیلات سیاسی جمع می‌شویم برای عبادت خدا؛ مراقب باشیم این فعالیت برای خدا باقی بماند و حدود الهی رعایت بشود.
فرزند مرحوم علامه مصباح یزدی اضافه کرد: فعالیت اجتماعی لغزندگی خاص خودش را دارد. وقتی پیوند با قدرت پیدا کند، می‌تواند دامگاهی باشد برای شیطان و کم کم ممکن است خدا را فراموش کنیم. همچنان که اگر مراقب باشیم، بهترین ظرفیت برای رشد و تعالی انسانی می‌شود و از طرفی می‌تواند با یک غفلت این زمینه رشد تبدیل به سقوط و از دست‌دادن همه دارایی‌های معنوی انسان شود.
وی گفت: در کار تشکیلاتی باید تواصی به حق و صبر داشته باشیم و هرچه زمینه فعالیت برای قدرت بیشتر می‌شود، باید درجه بالاتری از تقوا و ایمان داشته باشیم تا از لغزش‌ها در امان بمانیم.
کد خبر 6012739
نفیسه عبدالهی"
politics,"به گزارش خبرگزاری مهر، «احمد وحیدی» روز یکشنبه در «رویداد ملی به توان مردم‌نهادها» نخستین همایش ملی نمایندگان سازمان‌های مردم‌نهاد در شوراهای توسعه و حمایت از تشکل‌های سراسر کشور، افزود: تشکل‌های مردم نهاد در جمهوری اسلامی که به مردم سالاری دینی توجه دارد و خواستار مشارکت مردم در همه امور است، اهمیت بیشتری می‌یابد.
وی ادامه داد: در نظام جمهوری اسلامی، مردم محور همه امور حتی در موضوعات حساسی چون مسائل دفاعی و امنیتی هستند. بسیج یعنی دفاع جامعه محور، دفاعی که مردم در ابعاد مختلف آن، نقش محوری دارند.
رئیس شورای امنیت کشور اضافه کرد: در امنیت پایدار هم سخن از امنیت جامعه محور است. اگر در عنفوان انقلاب، با گروهک‌های تروریستی که امروزه تحت حمایت غرب قرار دارند، مقابله شد به واسطه قدرت مردم بود.
وحیدی با تاکید بر اینکه مشارکت پرشور مردم در صحنه‌های مختلف باعث حل سریع مسائل بوده است، اظهار کرد: در بحث اقتصاد هم اینگونه بوده است. از ابتدای انقلاب اختلاف نظری بین اقتصاد دولتی و اقتصادی مردمی وجود داشت و باید اعتراف کنیم به دلیل مردمی نشدن به موقع اقتصاد، آنگونه که باید پیشرفت می‌داشتیم، محقق نشد.
وی خاطرنشان کرد: در سیاست اقتصاد مقاومتی هم از مشارکت آحاد مردم در فعالیت‌های اقتصادی صحبت می‌شود. در علم و فناوری هم اینگونه است. اگر مردم، دانشوران و شرکت‌های دانش بنیان مردمی نمی‌بودند، به این میزان از پیشرفت دست نمی‌یافتیم.
وزیر کشور در ادامه به مساله مشارکت اشاره کرد و با یادآوری بیانات رهبر معظم انقلاب درباره ساخت درونی قدرت، اظهار کرد: جامعه قوی به انسجام نیاز دارد و انسجام نیازمند ارتباط است، ارتباط هم با مشارکت برقرار می‌شود.
وحیدی با بیان اینکه مشارکت برای منافع جامعه اهمیت دارد، تصریح کرد: آنچه که به نفع مردم باشد ماندگار خواهد بود و طبق آیات شریفه قرآن کریم، تعاون و همکاری بر اساس خیر است که نفع جامعه را تأمین می‌کند.
وی مشارکت را شرط ضروری یک جامعه قوی برشمرد و تاکید کرد: باید ظرفیت‌ها را شناخت و متناسب با آن، وارد صحنه و موضوعی شد که جامعه به آن نیاز دارد.
وزیر کشور با بیان اینکه مسؤولیت تشکل‌های مردم نهاد برای حرکت مردمی در جهت منافع جامعه سنگین است، یادآور شد: تشکل برای تشکل خوب نیست بلکه باید برای یک هدف متعالی باشد. وزارت کشور به حرکت درآوردن این دریای بزرگ مردمی در فعالیت اجتماعی از مسیر تشکل‌های مردم نهاد را از وظایف خود می‌داند.
وحیدی، فعالیت تشکل‌های مردمی را آنگاه سیاسی دانست که در قالب حمایت از یک جریان خاص وارد عمل شوند و گفت: فعالیت تشکل‌های مردم نهاد، یک فعالیت اجتماعی است و تشویق مردم برای حضور در انتخابات به عنوان مهم‌ترین واقعه کشور برای تعیین سرنوشت هم یک کار اجتماعی محسوب می‌شود.
وی با بیان اینکه در انتخابات ۱۱ اسفندماه امسال، تشکل‌ها نقش مهمی در ایجاد مشارکت مردمی دارند، خاطرنشان کرد: حرکت اجتماعی اهمیت دارد و تشکل‌ها باید بتوانند ظرفیت مردمی را در جهت منافع مردم و ملت به حرکت درآورند.
انتخابات دوازدهمین دوره مجلس شورای اسلامی و ششمین دوره مجلس خبرگان رهبری روز ۱۱ اسفندماه امسال به طور همزمان در سراسر کشور برگزار می‌شود.
کد خبر 6013939
نفیسه عبدالهی"
politics,"به گزارش خبرگزاری مهر، در آستانه ۱۹ بهمن سالروز نیروی هوایی ارتش، نشست هماهنگی و هم افزایی فرماندهان و مسوولان عالی رتبه ارتش با حضور امیر سرلشکر موسوی فرمانده کل ارتش، معاونان، فرماندهان نیروها و جمعی از مسوولان عالی‌رتبه ارتش در ستاد فرماندهی نیروی هوایی ارتش برگزار شد.
فرمانده کل ارتش در این نشست با گرامیداشت دهه مبارکه فجر، مبعث پیامبر اکرم (ص) و سالروز نیروی هوایی ارتش، این روز را به فرماندهان و آحاد کارکنان و خانواده محترم این نیروی الهی تبریک گفت و اظهار داشت: تقارن سالروز پر خیر و برکت مبعث رسول اکرم (ص) با روز نیروی هوایی ارتش را گرامی می‌داریم و این تقارن مبارک را برای نیروی الهی هوایی ارتش به فال نیک می‌گیریم.
امیر سرلشکر موسوی، با تجلیل از حماسه سازان ۱۹ بهمن سال ۱۳۵۷، اقدام آن روز کارکنان نیروی هوایی ارتش در بیعت تاریخی با بنیانگذار کبیر انقلاب اسلامی را نشانه ولایت‌مداری، بصیرت بالا و درک درست از شرایط حاکم بر جامعه دانست و گفت: نیروی هوایی ارتش در برهه‌های مختلف تاریخی مانند انقلاب اسلامی، دوران دفاع مقدس، دفاع از حرم، کمک‌های مومنانه و مردم‌یاری، همواره به موقع عمل کرده و منشأ خدمات بزرگ برای نظام اسلامی و مردم عزیزمان شده است.
پیش از برگزاری این نشست، فرمانده کل ارتش با حضور در مقبره شهدای گمنام، به مقام شامخ شهداء بویژه شهدای نیروی هوایی ارتش ادای احترام کرد.
در این نشست هماهنگی و هم افزایی، امیر سرتیپ دادرس جانشین فرمانده کل ارتش، حجت‌الاسلام و المسلمین محمدحسنی رییس سازمان عقیدتی سیاسی، امیر دریادار سیاری معاون هماهنگ کننده ارتش، امیر سرتیپ حاتمی مشاور فرمانده کل نیروهای مسلح در امور ارتش، امیر سرتیپ رحیم زاده فرمانده قرارگاه مشترک پدافند هوایی خاتم الانبیا (ص) کشور، امیر سرتیپ حیدری فرمانده نیروی زمینی ارتش، امیر سرتیپ صباحی فرد فرمانده نیروی پدافند هوایی ارتش، امیر سرتیپ واحدی فرمانده نیروی هوایی ارتش، امیر دریادار ایرانی فرمانده نیروی دریایی ارتش، امیر سرتیپ پوردستان رییس مرکز مطالعات راهبردی ارتش، امیر سرتیپ محمودی معاون اجرایی ارتش و امیر سرتیپ مقدس معاون طرح برنامه بودجه و امور مجلس ارتش، نیز حضور داشتند.
کد خبر 6011518
هادی رضایی"
politics,"به گزارش خبرنگار مهر، امیر سرتیپ «کیومرث حیدری» فرمانده نیروی زمینی ارتش در بازدید از نمایشگاه آخرین دستاوردهای هوانیروز ارتش، با تبریک فرارسیدن ایام‌الله دهه فجر اظهار کرد: افتخارات ارزشمند ارتش در سایه پیروزی انقلاب اسلامی و شکل‌گیری نظام مقدس جمهوری اسلامی به دست آمده است؛ ارتشی که در تمامی سطوح و عرصه‌ها، از جمله یگان‌های نیروی زمینی، به ولایت‌مداری و حق‌طلبی شهره است.
وی با اشاره به اهداف مدنظر از برگزاری این نمایشگاه بیان کرد: مطابق اوامر و منویات فرماندهی معظم کل قوا (مدظله‌العالی) مبنی بر بهبود کارآمدی، ارتقای تحرک‌پذیری و پیشرفت در پاسخ‌گویی به نیازهای جنگ‌های نوین، کوشش شد تا ارتش در هر دوره، متفاوت‌تر و کارآمدتر از دوره‌های قبل باشد؛ به همین دلیل نمی‌توان توانمندی‌ها و دستاوردهای ارتش را نه تنها با سال‌های نخست وقوع انقلاب اسلامی، بلکه حتی با پنج سال پیش نیز مقایسه کرد. برگزاری این نمایشگاه، گامی در راستای به نمایش‌گذاشتن توانایی‌ها و دستاوردهای ارتش در چند سال اخیر بوده است.
فرمانده نیروی زمینی ارتش در رابطه با فرآیند تغییرات و پیشرفت‌های به دست آمده در سال‌های اخیر تصریح کرد: پس از صدور فرمان فرماندهی معظم کل قوا (مدظله‌العالی)، دوره‌های متعدد مطالعاتی سپری و در نهایت پس از رایزنی با متخصصان و اندیشمندان، مجموعه‌ای از تغییرات ژرف در ساختار و سازماندهی نیروی زمینی ارتش انجام شد تا پاسخگوی نیازهای عملیاتی این نیرو باشد. ایجاد دو رسته‌ی نوپدید به نام‌های «متحرک هجومی» و «واکنش سریع»، نمونه‌ای از دگرگونی‌های به وقوع پیوسته در ماهیت یگان‌ها و تغییر در کلیت ساختار نیروی زمینی است.
وی در ادامه افزود: پس از دگرگون‌سازی ساختار و سازماندهی نیروی زمینی، به تغییر در ساختار تسلیحاتی این نیرو روی آورده شد؛ به نحوی که هم‌اکنون تمامی مراحل تسلیحاتی مورد نیاز نیروی زمینی از قبیل طراحی، تولید، ساخت، پایش و عیب‌یابی توسط متخصصان و پژوهشگران داخلی و شرکت‌های دانش‌بنیان انجام می‌شود.
امیر سرتیپ حیدری با اشاره به چهار مؤلفه کلیدی تسلیحات در جنگ‌های نوین گفت: دورزنی، نقطه‌زنی، هوشمندسازی و شبکه‌ای‌شدن تسلیحات، از مهم‌ترین مؤلفه‌هایی هستند که در فرایند ساخت و تجهیز تسلیحات نیروی زمینی ارتش، برای کسب پیروزی قاطع در نبردهای نوین، روی آن‌ها تمرکز شده است.
فرمانده نیروی زمینی ارتش در توضیح آخرین دستاوردهای هوانیروز ارتش گفت: تولید و توسعه تسلیحاتی که قادر به هدف‌گیری اهداف دوردست و متحرک باشند، اولویت نخست این نیرو است تا در محیط جنگ‌های دفاعی به کمک نیروی زمینی و دیگر نیروهای ارتش جمهوری اسلامی بشتابند. نمونه برجسته این امر را می‌توان در تلاش هوانیروز برای ساخت بالگردهای تولید داخل و خودکفایی در تولید بیش از ۸۰۰ قطعه مورد نیاز این نیرو مشاهده کرد.
وی در ادامه افزود: هوانیروز ارتش از نظر کمیت در منطقه، دارنده بیشترین تعداد بالگردها و از نظر کیفیت نیز حایز بالاترین کیفیت در اجرای عملیات‌های گوناگون، در انواع محیط‌ها و شرایط زمانی و آب و هوایی است؛ ضمن آنکه هوانیروز برای جابجایی و تحرک آنی و سریع نیروها و یگان‌ها، در بیشترین میزان آمادگی خود قرار دارد.
امیر سرتیپ حیدری با اشاره به دیگر عرصه‌های افتخارآفرینی و قدرت‌نمایی نیروی زمینی ارتش گفت: تمامی مراحل ساخت و تولید تسلیحاتی مورد نیاز نزاجا مانند انواع مختلف موشک‌های ضدزره هدایت‌شونده بر روی انواع نفربرها و خودروهای زرهی، انواع پهپادهای عملیاتی، شناساگر و انهدامی در مقیاس‌های متفاوت عملیاتی و نیز انواع تکیه‌گاه‌های تحرک زمینی و عبور از معابر آبی همچون پل‌های PMP، از دیگر دستاوردهایی هستند که توسط متخصصان داخلی، همت شرکت‌های دانش‌بنیان و همکاری با دانشگاه‌های صنعتی داخل کشور، به مرحله تولید و بهره‌برداری رسیده است.
وی گفت: تمامی فرایندها و دستاوردها، مبادلات علمی و تبادل تجربیات و آموخته‌ها، در راستای لبیک گفتن به فرمایشات فرماندهی معظم کل قوا (مدظله‌العالی) است تا نیروی زمینی ارتش بتواند در راه برآورده‌کردن نیازهای عملیاتی، پاسداری از کشور در مقابل مخاطرات و حفاظت از تمامیت ارضی کشور به صورت قاطع و دندان‌شکن گام بردارد.
کد خبر 6012948
هادی رضایی"
politics,"به گزارش خبرگزاری مهر، «احسان صالحی» در حساب کاربری خود در شبکه اجتماعی ایکس نوشت: «سفر امروز دولت به هرمزگان، جشنواره وعده وفا است. افتتاح ۱۰۳۲ پروژه به ارزش ۱۰۵ هزار میلیارد تومان در بخش‌های مسکن، مدرسه، راه، بیمارستان، طرح‌های انرژی و صنعتی و بندری، و اعطا مجوزهای صیادی، وفای دولت و رئیس‌جمهور به وعده‌های سفر اول در دی ۱۴۰۰ است.»
کد خبر 6011332
نفیسه عبدالهی"
politics,"به گزارش خبرگزاری مهر، علی باقری، معاون سیاسی وزیر امور خارجه که برای برگزاری دور هفتم رایزنی‌های سیاسی بین ایران و ازبکستان در تاشکند حضور دارد، با علیشیر قادرف، نایب رییس مجلس قانونگذاری ازبکستان و رییس گروه دوستی ایران و ازبکستان دیدار کرد.
قادرف ضمن اشاره به مشترکات تاریخی و فرهنگی دو کشور بر اراده رؤسای جمهور ایران و ازبکستان بر گسترش روابط تأکید داشت و نقش تأثیر گذار مجالس در تحکیم روابط و سرعت بخشیدن به آن را غیر قابل انکار دانست.
وی سفر متقابل قالیباف و اسماعیلف، رؤسای مجالس ایران و ازبکستان به تهران و تاشکند را ترجمان عینی علاقه مندی دو نهاد مردمی تفسیر نمود.
علی باقری نیز گفت: عمق روابط دیرینه دو کشور در بستر مردمی شکل گرفته و به این دلیل قابل گسست نیست.
وی در ادامه افزود: ایران و ازبکستان دو کشور بزرگ منطقه هستند و متناسب با آن وظیفه مهمی در ایجاد صلح و ثبات در منطقه دارند که در این میان مجالس نقش محوری ایفا می‌کنند و می‌توانند پیوندهای مردمی را تحکیم بخشیده و به سازوکار مناسبات نظم دهند.
معاون سیاسی وزیر خارجه کشورمان از تعامل دو مجلس علاوه بر رؤسا در سطوح مختلف از جمله فراکسیون‌ها، گروه‌های دوستی پارلمانی و کمیسیون‌ها استقبال نموده و آن را باعث ثبات در روابط دوستانه دانست.
کد خبر 6011066
نفیسه عبدالهی"
politics,"به گزارش خبرگزاری مهر، ساعاتی پیش رسانه ارتش با انتشار ویدیویی ماموریت کشتی بهشاد در تامین امنیت دریانوردی بین‌المللی را تشریح و اعلام کرد: همچون گذشته هرگونه اقدام تروریستی علیه شناورهای ایرانی بی پاسخ نخواهد ماند!
گفتنی است؛ در روزهای قبل شایعاتی در خصوص تهدید این کشتی ایرانی مستقر در خلیج عدن منتشر شده بود که به نظر می‌رسد این پیام ارتش در پاسخ به این شایعات است.
0 seconds of 0 seconds
کد خبر 6012470
هادی رضایی"
politics,"«بیژن مقدم» کارشناس مسائل سیاسی در گفت‌وگو با خبرنگار مهر، با اشاره به ضرورت بیان دستاوردهای انقلاب اسلامی و تأثیر آن در نرخ مشارکت در انتخابات آتی اظهار کرد: جریان بیگانه و ضد انقلاب اسلامی با ایجاد ناامیدی، از وضعیت کشور سیاه‌نمایی می‌کنند که باید هوشمندانه با این روند برخورد کرد. بخشی از جریان تبیین جهت مقابله با این روند باید در ایام دهه فجر صورت بگیرد.
وی با بیان اینکه رسانه‌های ضد انقلاب فارسی‌زبان تلاش می‌کنند شرایط مردم ایران قبل از انقلاب اسلامی را آرمانی نشان بدهند افزود: موضوعات زیرساختی اعم از آب، برق و گاز در دسترس بسیاری از مردم نبود و مردم، دچار مشکلات بسیار بودند؛ پس از انقلاب اسلامی با حرکت‌های جهادی و انقلابی در ساختار نظام اسلامی، به این کمبودها توجه ویژه شد.
کارشناس مسائل سیاسی اضافه کرد: در حال حاضر با شرایط رو به رشد مواجه هستیم که پیش از انقلاب اسلامی با آن مواجه نبودیم؛ پیش از انقلاب اسلامی، منابع کشور عمدتاً به «طبقه برخوردار» می‌رسید.
مقدم با تاکید بر اهمیت نرخ مشارکت در انتخابات مجلس گفت: اگر در بیان واقعیات کشور در پیش از انقلاب اسلامی و دستاوردهای نظام اسلامی صراحت داشته باشیم، این موضوع می‌تواند در افزایش نرخ مشارکت در انتخابات تأثیرگذار باشد.
کد خبر 6013970"
politics,"به گزارش خبرگزاری مهر، روابط عمومی کل سپاه پاسداران انقلاب اسلامی در اطلاعیه‌ای آیین‌های وداع و تشییع پیکر مطهر شهید راه قدس سعید علیدادی را اعلام کرد.
بنابر این اطلاعیه، آیین وداع با این شهید والامقام امروز - شنبه ۱۴ بهمن ماه - از ساعت ۱۸:۳۰ دقیقه در معراج شهدای تهران برگزار می‌شود.
همچنین مراسم تشییع پیکر مطهر شهید علیدادی فردا - یکشنبه ۱۵ بهمن ماه - ساعت ۹ صبح از شهرک مسعودیه، انتهای خیابان شهید کلهر، مقابل منزل شهید با حضور اقشار مختلف مردم برگزار می‌شود.
پیکر شهید راه قدس سعید علیدادی روز گذشته (جمعه) نیز در حرم مطهر حضرت رقیه (س) بر دوش زائران این حضرت تشییع شد.
شهید سعید علیدادی از مستشاران نظامی سپاه پاسداران در سوریه در حمله بامداد جمعه - ۱۳ بهمن ماه - جنگنده‌های رژیم صهیونیستی در حومه شهر دمشق به شهادت رسید.
کد خبر 6013087
هادی رضایی"
politics,"به گزارش خبرگزاری مهر، محمد باقر قالیباف رییس مجلس شورای اسلامی در بیست و پنجمین اجلاس شورای عالی استان‌ها که صبح امروز (پنجشنبه، ۱۲ بهمن ماه ۱۴۰۲) در محل ساختمان مجلس قدیم برگزار شد، ضمن تبریک آغاز دهه فجر و سالروز ورود امام خمینی (ره) به کشور گفت: امام (ره) جز برای خدا کلامی نگفت و جز در راه خدا گامی برنداشت و به فرموده مقام معظم رهبری، امام تحول بود و مهم‌ترین تحول در ایران عزیز ما این بود که انقلاب اسلامی باعث شد جامعه ایران به جامعه‌ای فعال، اثرگذار، هدف‌مند و با انگیزه تبدیل شود و در این مسیر گام بردارد.

قالیباف با بیان اینکه انقلاب اسلامی تولد سیاسی یک ملت بود که بر سرنوشت خود حاکم شد، اظهار کرد: انقلاب اسلامی توانست یک مجموعه منفعل مصرفی را به یک ملیت منسجم و هویت ملی تبدیل کند که همه مردم در سرنوشت خود در عرصه‌های مختلف اثرگذار باشند و این یکی از مهم‌ترین برکات انقلاب اسلامی بود.

رییس مجلس شورای اسلامی در ادامه با بیان اینکه جمع حاضر یکی از نمادها اثرگذاری اجتماعی است عنوان کرد: انقلاب اسلامی این نعمت را به ما داد که از استبداد به آزادی کوچ و از بی‌هویتی روزافزون به سمت هویت ملی حرکت کنیم از این رو همه ما در هر سطحی از مسئولیت هستیم باید به این نکته توجه کنیم که پایه‌های انقلاب بر دو رکن مردم و ارزش‌های اسلامی بنا نهاده شده و باید اساس کار باشد.

وی در ادامه خطاب به جریانات سیاسی تأکید کرد: نباید به گونه‌ای حرکت کرد و تصمیم گرفت که مردم را بین انقلاب و ارزش‌های اسلامی قرار دهیم و باید بدانیم که این دو با هم معنا پیدا می‌کنند.

قالیباف در ادامه با بیان اینکه شهید سلیمانی توانست به معنای واقعی و حقیقی عنصر مردم و ارزش‌های اسلامی را با رفتار و عمل خود عجین کند، یادآور شد: مردم با اراده خود باید به سمت ارزش‌های اسلامی حرکت کنند و وظیفه من و شما به عنوان مسئول این است که بسترسازی کرده و به گونه‌ای سیاستگذاری کنیم که این مسیر برای یکایک مردم فراهم و تسهیلگری شود و اینجاست که انقلاب اسلامی خود را نشان می‌دهد و امامین انقلاب که آن را هدایت و رهبری کردند همین انتظار را از ما دارند.

رییس قوه مقننه در ادامه با بیان اینکه شهید سلیمانی دو هویت انقلابی و ملی داشت که نمی‌توان آنها را از هم جدا کرد، گفت: شهید سلیمانی هم یک قهرمان ملی در ایران عزیز بود، هم یک قهرمان امتی در جهان اسلام برای همه افراد با هر مذهب و گرایشی؛ لذا این نمونه‌ای از مسیرسازی در راستای انقلاب است.

وی ادامه داد: اگر جریانات سیاسی دانسته یا نادانسته با رفتار و عملکرد خود به گونه‌ای عمل کنند که جامعه را به سمت دوقطبی‌های غیراصولی و غیرمنطقی پیش ببرد، بویی از انقلاب و هویت آن نبرده و خدمتی به ایران عزیز نمی‌کنند. از این رو باید این موضوعات را در دهه فجر متذکر شد و باید به هم متعهد باشیم که در پیچ و خم روزگار از مبانی انقلاب دور نشویم که این انقلاب متکی بر مردم و ارزش‌های دینی است و این مردم هستند که از پایه‌های اصلی قدرت و تولید قدرت در کشور ما به شمار می‌روند.

قالیباف در ادامه با بیان اینکه پیشرفت ایران عزیز در گروی این است که بدانیم عملکرد، رفتار و حرکت ما باید در راستای فراهم‌سازی بستر برای حضور مردم در همه عرصه‌ها، زمان‌ها و مکان‌ها باشد، گفت: این به این معنا است که فقط نباید در زمان انتخابات شرایط حضور مردم را فراهم کنیم بلکه مردم همواره باید در همه عرصه‌ها حاضر و در همه اتفاقات اثرگذار باشند.

رییس نهاد قانونگذاری کشورمان همچنین با بیان اینکه ایمان و اعتقاد مردم است که قدرت انقلاب اسلامی را مستحکم می‌کند، گفت: قطعاً ما به قدرت نظامی و دفاعی خود افتخار می‌کنیم که باعث رشد و پیشرفت ما در این حوزه شده است تا جایی که موشک‌های خیبرشکن ما توانست مقر تروریست‌های داعش که در حادثه تروریستی کرمان دست داشتند را در هزار و ۲۵۰ کیلومتر دورتر و در ادلب سوریه مورد هدف قرار دهد و این مایه افتخار است اما باید بدانیم که قدرت اصلی ما بعد از خدا در دست مردم است و این ما هستیم که باید انجام وظیفه کرده و خدمت به مردم را جزو وظایف اول و اساسی خود بدانیم. تا زمانی که خدمت به مردم در دستور کار ما باشد و در این مسیر گام برداریم، خداوند قول و وعده پیروزی و موفقیت در عرصه‌های مادی و معنوی به ما داده است.

وی در بخش دوم سخنان خود درباره شورای عالی استان‌ها، گفت: ۷ اصل محکم و بسیار مترقی در قانون اساسی که به عنوان میثاق ملی همه ما است، دیده شده و اکنون باید با استفاده از ظرفیت قانونگذاری مجلس و همچنین بهبود عملکرد در حوزه فعالیت شوراها و شهرداری‌ها کمک کنیم تا به این رکن رکین ملی توجه شود.

قالیباف ادامه داد: در مجموع، موضوع شوراها هنوز در ساختار و نظام اداری و سیاسی کشور به درستی جا نیفتاده است که باید با همکاری یکدیگر مسائل آن را حل کنیم. با تجربه و باور قلبی معتقدم باید مسائل شوراها و شهرداری‌ها حل شود چرا که آنها می‌توانند بخش قابل توجهی از کارهای به زمین مانده که وقت حاکمیت را در سطح ملی گرفته است، به دست گیرند و به اتمام برسانند.

رییس مجلس با بیان اینکه شوراها نیازمند اجرای قوانین مربوطه هستند، گفت: قانون در حوزه شوراها وجود دارد اما بنا به هر دلیلی به درستی اجرا نمی‌شود و تاکنون از همه ظرفیت‌های قانونی موجود در این حوزه به درستی استفاده نشده است. لازم است براساس مدیریت یکپارچه، تفکیک کار ملی و محلی از جهت موضوعی میان کارهای تولی‌گری و تصدی‌گری صورت گیرد و باید بخش تصدی‌گری برخی از امور را به شهرداری‌ها بدهیم تا دست دولت از خیلی از مسائل رها شود. البته شهرداری‌ها و شوراها نباید اموراتی که به آنها محول می‌شود را در دست خود نگاه دارند بلکه باید تلاش کنند تا جایی که امکان دارد، امورات را به مردم واگذار کنند.

وی با اشاره به زمان حضور خود در شهرداری تهران و با بیان اینکه یکی از وظایف شهرداری، خدمات شهری است، عنوان کرد: با ورود به شهرداری و بررسی سوابق کاری گذشته شهرداری دیدم که تلاش زیادی برای محول کردن امور به خارج از شهرداری صورت گرفته اما بنا به هر دلیلی اعم از مدیریتی و سیاسی موفق به انجام آن نشده‌اند از این رو تلاش کردیم تا این اتفاق در شهرداری بیفتد که موفق شدیم تا حدود زیادی برون سپاری با دستورالعمل مشخص صورت گیرد.

قالیباف با تأکید بر ضرورت اهمیت مدیریت کارفرمایی مدیران شهرداری‌ها و سیاستگذاران شوراها، گفت: یعنی امور را تحویل بگیرند و آن را به بیرون واگذار کنند و در کنار آن نظارت را فراموش نکنند تا بخش خصوصی کار خود را به درستی انجام دهد که این کار در دوران حضورم در شهرداری تهران رخ داد و در بخش‌هایی این مسیر همچنان ادامه دارد.

رییس نهاد قانونگذاری کشورمان با بیان اینکه مجلس یازدهم پیگیر اصلاح قانون شهرداری‌هاست که به سال ۱۳۳۴ برمی‌گردد و نیازمند بازنگری و اصلاح است بر تقویت رابطه میان اعضای شوراهای شهر و روستا و نمایندگان مجلس شورای اسلامی تأکید کرد و گفت: معتقدم باید رابطه میان شوراهای شهر و روستا با نمایندگان مجلس بسیار نزدیک و ممزوج در یکدیگر باشد اما صراحتاً بگویم متأسفانه به دلیل برخی موضوعات محلی و سیاسی پیش از اینکه خود را همکار و تقویت کننده بدانیم، خود را رقیب هم می‌دانیم که اشکال بزرگ و تلخی است؛ نه اینکه نباید رقیب باشیم بلکه باید این رقابت در عرصه‌ای صورت گیرد که منفعت حاصل از آن نصیب مردم شود نه اینکه دود آن به چشم مردم برود.

رییس قوه مقننه با بیان اینکه شورای عالی استان‌ها با برقراری ارتباط تنگاتنگ با مجلس شورای اسلامی می‌تواند، این فاصله را کم کند، ابراز داشت: این ارتباط نباید صرفاً میان رئیس مجلس و رئیس شورای عالی استان‌ها باشد بلکه باید ارتباط کاملاً سیستماتیک میان کمیسیون‌ها، هیأت رئیسه و اعضای این دو مجموعه برقرار شود و بسیاری از رقابت‌های محلی در مرکز باید تبدیل به همکاری شده و در نهایت رقابت‌های منفی در منطقه‌های مختلف را از بین ببرد.

وی در ادامه با بیان اینکه در شوراها نباید دوز مسائل سیاسی را بالا برد، گفت: شوراها یک نهاد عمومیِ اجتماعی، فرهنگی و خدماتی هستند تا یک نهاد سیاسی و بزرگ‌ترین کار سیاسی برای شورای شهر و شهرداری‌ها خدمت کردن خوب به مردم است که اجر دنیوی و اخروی به همراه دارد. شوراهای شهر و روستا جز خدمت به مردم وظیفه‌ای ندارند که همین برای شورا تولید قدرت می‌کند.

رییس مجلس شورای اسلامی در پایان خاطرنشان کرد: این را با تجربه عرض می‌کنم که برای موفقیت در عرصه سیاسی باید بی‌منت، روان و با قدرت صرفاً به مردم خدمت کرد که قطعاً منزلت اجتماعی هم ایجاد می‌کند اما با کار صرفاً سیاسی فقط خود را زمین‌گیر کرده و مردم دچار زحمت می‌شوند و هیچ نتیجه‌ای ندارد؛ از این رو بدانیم که صرفاً خدمت صادقانه است که می‌تواند پایه رشد را فراهم کند.

در ابتدای این مراسم شهرام دبیری رئیس شورای عالی استان‌ها به ارائه گزارشی از عملکرد این شورا پرداخت و ۵ تن از اعضا نیز به بیان نقطه نظرات خود پرداختند.
کد خبر 6011118
نفیسه عبدالهی"
politics,"به گزارش خبرگزاری مهر، سردار سرتیپ پاسدار محمد جواد زاده کمند امروز (پنجشنبه) در افتتاحیه مرحله نهایی اولین دوره مسابقات مهارتی کارکنان وظیفه نیروهای مسلح که به میزبانی دانشگاه افسری و تربیت پاسداری امام حسین (ع) برگزار شد گفت: انقلاب اسلامی، انقلاب پرشکوه ملت ایران که بزرگ‌ترین، مردمی‌ترین و درخشان‌ترین و با آرمان‌های اصیل اسلامی زنده‌تر و قوی‌تر از همیشه به پیش می‌رود و قله‌های پیشرفت و تعالی را یکی پس از دیگری فتح می‌کند.
وی با بیان اینکه امروز جوانان خلاق با حضور در نیروهای مسلح نقش مؤثری را در توسعه امنیت و دفاع از ایران اسلامی بر عهده دارند افزود: عرصه‌ای که شما سربازان امروز خدمت می‌کنید اگر نتوانید اقتدار لازم را برای کشور ایجاد کند تمام دستاوردهایی که در عرصه‌های علمی، اقتصادی، سیاسی، اجتماعی و فرهنگی به دست آورده‌ایم همه این دستاوردها در یک نصف روز از بین می‌رود. پس قدر خودتان را بدانید که خداوند این توفیق را داده که بتوانید خدمت گذار در عرصه امنیت و دفاع از کشور باشید.
وی با بیان اینکه ما به عنوان خادمین شما جوانان سرباز در قرارگاه مهارت آموزی نیروهای وظیفه نیروهای مسلح هستیم گفت: رویکرد و نگاه ما امروز در موضوع خدمت سربازی علاوه بر اینکه جوانان در عرصه دفاع و امنیت نقش آفرینی کنند باید در این دوران مهارت و کارآموزی کنند به طوری که ضمن توانمندی‌های نظامی، امنیتی و دفاعی، توانمندی‌های عمومی و مهارت تخصصی را برای زندگیشان یاد بگیرند.
وی با بیان اینکه قرارگاه‌های مهارت آموزی با تدبیر فرمانده معظم کل قوا برای مهارت آموزی سربازان در نیروهای مسلح تشکیل شده است گفت: فرماندهان تمام ظرفیت‌های خود را پای کار آورده‌اند تا بتوانند این مأموریت و رسالت مهم را به انجام برسانند.
وی با تاکید بر اینکه نیروهای مسلح در بحث مهارت آموزی به کمک دولت آمده گفت: عزیزان ما در دستگاه‌های اجرایی، سازمان فنی و حرفه‌ای، جمعیت هلال احمر، جهاد کشاورزی، جهاد دانشگاهی، وزارتخانه‌های مختلف، سازمان تبلیغات همه تلاش می‌کنند تا با کمک نیروهای مسلح این رسالت مهم به انجام برسد.
وی گفت: در ۶ سال گذشته بیش از یک میلیون و چهارصد هزار نفر از جوانان سربازی که وارد خدمت شدند که ۷۵۰ هزار نفر آنها مهارت تخصصی و هم مهارت عمومی در ۵ مهارت را گذرانده‌اند که کار بزرگی است که نیروهای مسلح و دستگاه‌های اجرایی انجام داده‌اند.
وی با بیان اینکه از مهم‌ترین برنامه‌ها و رویدادهایی که در برنامه سال ۱۴۰۲ قرارگاه پیش بینی شده بود برگزاری رویداد مسابقات مهارتی کارکنان وظیفه در ۱۵ رشته و چهار مرحله بود گفت: سه مرحله اول باهمت نیروهای مسلح و دستگاه‌های اجرایی برگزار شد. مرحله شهرستانی با مشارکت ۲۱ هزار نفر سربازان ماهر، مرحله استانی با مشارکت ۲ و هزار ۵۵۰ نفر سرباز ماهر و مرحله سازمانی که در هر کدام از سازمان‌های نیروهای مسلح با مشارکت ۱۵۵۶ سرباز ماهر برگزار شد و امروز افتتاحیه چهارمین مرحله مسابقات را با حضور ۱۶۵ نفر از بهترین سربازان ماهر منتخب نیروهای مسلح است.
وی با بیان اینکه ما امروز به دنبال برگزاری هرچه باشکوه‌تر این رویداد هستیم گفت: ارتقا سطح کیفی آموزش‌های مهارتی، افزایش توجه فرماندهان به امر مهارت آموزی در نیروهای مسلح، کمک به استانداردسازی کارگاه‌ها و مجتمع‌های آموزشی و استانداردسازی کارکنان و کیفی سازی دوره‌های مهارتی از اهداف پیش بینی شده بود که بخش اعظمی از آن محقق شد.
در این مراسم گودرزی دبیر اولین دوره مسابقات مهارتی کارکنان وظیفه نیروهای مسلح گفت: اولین دوره در ۱۵ رشته مهارت‌های پر تکراری که در نیروهای مسلح وجود دارد برنامه‌ریزی شد و مراحل چهارگانه‌ای برای آن تعریف شد.
وی گفت: با مشارکت سربازان مراحل شهرستان، استان و سازمانی آن برگزار شد و امروز در مراسم افتتاحیه ورود به مرحله کشوری و رقابت بین منتخبین تیم‌های سازمان‌های نیروهای مسلح است.
وی افزود: در پنج نقطه در سطح تهران برگزاری مسابقات در چهار سازمان نیروهای مسلح است و رشته مهارت‌های ۱۵ گانه در هر رشته ۱۱ نفر به رقابت می‌پردازند که در مجموع ۱۶۵ نفر در مرحله کشوری به رقابت می‌پردازند.
وی گفت: امروز دوازدهم بهمن ماه ۱۴۰۲ مراسم افتتاحیه است که سازمان‌های میزبان بر اساس رشته مهارت‌ها نیروها را تحویل می‌گیرند و به محل اسکان و برگزاری اردوی آمادگی و همچنین برگزاری مسابقات انتقال می‌دهند.
کد خبر 6011496
نفیسه عبدالهی"
politics,"به گزارش خبرگزاری مهر، آیت الله محسن اراکی در مراسم گرامیداشت آغاز دهه مبارک فجر در حرم امام خمینی (ره)، بیان کرد: در آغاز دهه مبارک فجر هستیم. در سالروز ورود حضرت امام روح الله به کشور روزی که آغاز یک تحول جهانی بزرگ و آغاز تاریخ جدیدی در جامعه بشر بود. آنچه امام بزرگوار ما با حمایت مردم و کمک مردم بزرگ ایران و ملت غیور و هوشیار ایران انجام دادند، تاریخ را تغییر داد. صفحه جدیدی را از تاریخ بشر گشود. در جامعه بشر، آنچه رایج و حاکم بود سلطه مستکبران، ظالمان و خونخواران و آدم کش‌ها بود. ملت‌ها در حصار قدرت جایی نداشتند. در تعیین سرنوشت خویش نقشی نداشتند. استخوان ملت‌ها زیر چکمه مستکبران خرد می‌شد ولی صدای آنها به کسی نمی‌رسید. عامه جامعه بشر زیر سلطه مستکبران و قدرت ظالمان توان نفس کشیدن نداشت. صفحه جدیدی که با انقلاب امام گشوده شد و به دست مقام معظم رهبری تداوم یافت، راه جدیدی را در تاریخ بشر گشود.
وی در ادامه اظهار کرد: انقلاب به بشر آموخت که قدرت اذان ملت‌ها است. ملت‌ها مقتدر هستند مستکبران و ظالمان با استفاده از دو ابزار زور و فریب این قدرت را از دست ملت‌ها می‌ربایند و به ملت‌ها اینگونه القا می‌کنند که گویی قدرتی ندارند. امام بزرگوار ما با احاطه‌ای که بر معارف اسلام و منابع دینی اسلام یعنی قرآن و سنت پیامبر (ص) داشت توانست جامعه شناسی اسلامی و سیاست اسلامی را مبنا قرار دهد و بر اساس این تعالیم و معارف صفحه جدیدی در تاریخ بشر بگشاید.
این عضو مجلس خبرگان رهبری در ادامه تصریح کرد: یکی از مهم‌ترین معارف اسلامی است که خداوند قدرت را به مردم سپرده است. مردم خلیفگان روی زمین هستند. این مردم هستند که قدرت دارند. ملت‌ها می‌توانند این قدرت را در اختیار گرفته و دست ظالمان را کوتاه کنند، اما ظالمان با فریب ملت‌ها این چنینی وانمود می‌کنند که ملت‌ها قدرت ندارند. در قرآن کریم اعلام شده که شیطان و فرزندان شیطان با استفاده از دو ابزار ملت‌ها را به زیر یوغ ظالمان می‌کشانند. شیطان‌هایی که امروز بر بشر حاکم شدند که در رأس آنها آمریکاست این فریب بزرگ را به ملت‌ها القا می‌کنند که سعادت و خوشی شما در برابر اراده ما است. این آن فریبی است که قرآن تاکید دارد که این فریب را شیطان در ذهن مردم می‌افکند.
وی در ادامه تاکید کرد: ابزار دیگر ابزار زور و تحقیر و ایجاد ترس است. اینکه ملت‌ها را می‌ترسانند اگر از زیر یوغ ما بیرون روید و همراه اراده طاغوت‌ها عمل نکنند نابود خواهند شد. این ابزار دوم شیطان‌ها برای زیر یوغ کشاندن ملت‌ها و تسلیم کردن ملت‌ها استفاده می‌کند.
اراکی افزود: این شیطان است که با کوچک نمایی قدرت ملت‌ها آنها را می‌ترساند. کار بزرگی که امام ما انجام داد این بود که این دو ابزار یعنی فریب و زور را از دست مستکبران گرفت و ملت‌ها از جمله ملت ایران را بیدار کرد. به ملت ایران فهماند که شما قدرتمند هستید. اراده و قدرت در اختیار مردم است. اگر مردم یکپارچه شوند و بخواهند می‌توانند زیر بار طاغوت‌ها نروند و قدرت را در اختیار انسان‌هایی که امین مردم بوده و جلوه گر اراده مردم هستند و برای خوشی و سعادت مردم تلاش کنند قرار دهند.
وی در ادامه خاطرنشان کرد: امیرالمومنین (ع) می‌فرمایند ما خود گرسنه می‌خوابیدیم ولی شکم ضعیف‌ها را سیر می‌کردیم. از خود در راه مردم می‌گذشتند تا مردم در زندگی خوب قرار بگیرند. این نمونه بارز کربلایی و قیام حسینی است. یکی از ابعاد قیام حسینی همین است. امام حسین (ع) همه چیز خود را فدا کرد تا مردم سربلند زندگی کرده و از زیر یوغ ستمگران بیرون روند. رهبران الهی یاورند و با استفاده از قدرتی که مردم در اختیار آنان قرار می‌دهند به یاری مردم می‌شتافتند. امام ما و رهبر ما اینگونه هستند. برای خود چیزی نمی‌خواهند. آنچه که می‌خواهند برای مردم است. برای خدمت و نصرت مردم آمدند. این قیام غزه‌ای ها و تلاش و توان مردم یمن و حزب الله لبنان و در همه جای دنیا در حال گسترش است از همان آثار قیام امام (ره) است. امروز دیگر به آمریکا و مستکبران دنیا اعلام می‌کنیم که با قیام امام و انقلاب ملت ایران دیگر این سلاح برای همیشه کهنه شده و دیگر نمی‌توانید با ابزار فریب و زور مردم را به زیر یوغ خود بکشانید. دوران سرکوب و فریب ملت‌ها با قیامی که از قم و ایران به رهبری فرزند علی ابن ابی طالب برخاست به پایان رسیده است. امروز دوران آزادی و اقتدار ملت‌ها آغاز شده است.
وی در ادامه بیان کرد: امام ما وعده داد که انقلاب ما گسترش خواهد یافت. امروز تحقق وعده الهی امام را می‌بینیم. آنچه در منطقه می‌بینیم آغاز تحول جدیدی در آینده منطقه ما و جامعه بشر و تاریخ اقتدار ملت‌ها است. دوران حکمرانی مستکبران گذشته و دوران حاکمیت استکبار گذشت. اسلحه شما، بمب‌های اتمی شما دیگر کسی را نمی‌ترساند. ابزارها فریب و رسانه‌ای شما و هر آنچه در رسانه‌ها برای فریبکاری و به فریب کشاندن ملت‌ها به کار می‌گیرید، دیگر از کار افتاده است. ما همچنان که در روز آغازین از این انقلاب حمایت کردیم، همچنان حمایت خواهیم کرد. ملت ما از این راه نخواهد نشست. آنچه که اکنون مستکبران می‌بینند آغاز راه است و تا سقوط کامل حاکمیت مستکبران بر جامعه بشر ادامه خواهد داشت و تا ظهور آن رهبر آزادی بخش بشر تداوم خواهد داشت.
کد خبر 6011124
نفیسه عبدالهی"
politics,"به گزارش خبرنگار مهر، «محسن منصوری» معاون اجرایی رییس‌جمهور امروز در حاشیه جلسه هیات دولت با اشاره به سفر قریب‌الوقوع رییس‌جمهور و هیات دولت به استان هرمزگان اظهار کرد: ان‌شاءالله فردا پنج‌شنبه و روز جمعه، رییس‌جمهور و هیات دولت در استان هرمزگان حضور خواهند یافت؛ در ایام الله دهه فجر، پروژه‌های خوبی آماده افتتاح و بهره‌برداری است.
وی افزود : مجموعاً ۱۰۵ هزار میلیارد تومان پروژه اقتصادی در سفر هرمزگان، افتتاح و بهره‌برداری خواهد شد.
منصوری با بیان آنکه استان هرمزگان به لحاظ شاخص‌های رشد جزء استان‌های ممتاز کشورمان است گفت: سفر اول آقای رییس‌جمهور، منشا اقدامات موثر برای این استان شد؛ به گونه‌ای که بعد از سفر اول، ۲۶ هزار میلیارد تومان منابع وارد این استان شده است که ۱۵ هزار میلیارد تومان آن، تسهیلات بوده است؛ ۱۰۰ تعهد تسهیلاتی و اقتصادی ما از مصوبات سفر اول، اجرایی و عملیاتی شده است.
معاون اجرایی رییس جمهور اذعان داشت: در این سفر  برخی از پروژه های مسکن، صنعتی و عمرانی توسط رییس‌جمهور افتتاح خواهد شد. سه بندر در نقاط مختلف استان به بهره‌برداری می رسد.  هزار مدرسه در کل کشور افتتاح می شود که ۲۰۰ مدرسه مربوط به استان هرمزگان است و رئیس جمهور با حضور در بشاگرد، این مدارس را افتتاح می کند.
وی  با اشاره به پروژه ریلی رشت – کاسپین، اذعان داشت: برای این پروژه در طول سال‌های گذشته بیش از ۲ هزار میلیارد تومان هزینه شده است که قیمت روز آن بیش از ۴ هزار میلیارد تومان است که ان‌شاءالله در آینده نزدیک افتتاح می‌شود.
کد خبر 6010292"
politics,"به گزارش خبرگزاری مهر، امیرابراهیم رسولی سخنگوی شورای ائتلاف نیروهای انقلاب با اشاره به جلسه امروز چهارشنبه یازدهم بهمن این شورا گفت: با توجه به لزوم تشکیل و تکمیل شورای انتخاب، در جلسه امروز ۱۰ چهره زیر به عضویت شورای انتخاب درآمدند.
۱- حجت الاسلام شهاب مرادی
۲- کاظم انبارلویی
۳- عباس سلیمی نمین
۴- علی‌رضا دبیر
۵ - صدیقه حجازی
۶- محمود رضوی
۷- محمد رئیس زاده
۸- پیام تیرانداز
۹- مهدی عباسی
۱۰- غلامرضا خواجه سروی
رسولی همچنین افزود: شورای انتخاب شامل این ۱۰ نفر به اضافه شورای ائتلاف (به جز کسانی که داوطلب هستند) خواهد بود.
کد خبر 6010775"
politics,"خبرگزاری مهر، گروه سیاست - رامین عبدالله‌شاهی: وقتی وارد ساختمان قدیمی حزب موتلفه اسلامی در خیابان خردمند جنوبی می‌شویم، احساس می‌کنیم به دهه ۶۰ قدم گذاشته‌ایم. عناصر تشکیل دهنده این ساختمان و فضاهای آن ما را به گذشته می‌برد. «اسدالله بادامچیان» دبیر کل حزب مؤتله اسلامی مسوولیت حزبی را برعهده دارد که از قبل از انقلاب و همزمان با قیام امام خمینی (ره) تشکیل شده است.
با آنکه زودتر از موعد قبلی به دفتر کار او رسیدیم، به دلیل جلسه‌های متعدد، گفت‌وگو با تأخیر آغاز شد.
اطلاعات تاریخی او بخصوص از زمان نهضت امام خمینی (ره)، با بیانی پر حوصله اما پراکنده که به پشتوانه تدوین چندین و چند جلد کتاب، موجب شد تا در آستانه انتخابات دوازدهمین دوره مجلس نگاه تحلیلی بادامچیان را از حق رأی مردم بخصوص زنان و نیز موضوع انقلاب سفید در دوران پهلوی داشته باشیم؛ در عین حال به بررسی اهمیت انتخابات مجلس دوازدهم و نیز شرایط احزاب کشور در آستانه ۱۱ اسفند پرداخته شد.
او معتقد بود مردم در دوران پهلوی هیچ نقشی در حکومت نداشتند، اما اکنون آنان حق رأی دارند و اگر کسی در انتخابات شرکت نکند رأی منفی بر علیه افکار و اهدافش داده است. همچنین مجلس نمایندگانی می‌خواهد که تحول‌شناس، تحول آفرین و شجاع باشند و باید فهرست‌ها برای مجلس آینده درست و پاک باشند.
مشروح گفت‌وگوی مهر با «اسدالله بادامچیان» را در ادامه از نظر خواهید گذراند.
0 seconds of 7 minutes, 20 seconds
حق رأی برای مردم در گفتمان نظام سلطنتی پهلوی چه اندازه محترم بود و اساساً رأی مردم در انتخابات کدام نهادهای رژیم پهلوی صاحب اثر بودند و کدام نهادها با رأی انتخاب می‌شدند؟
مردم در دوران پهلوی هیچ نقشی در حکومت نداشتند
مردم در دوران پهلوی هیچ نقشی در حکومت نداشتند. مردم نه در روی کار آوردن پهلوی و نه در اداره حکومت آن نقشی نداشتند، زیرا رضا شاه را انگلیسی‌ها برای دیکتاتوری سر کار آوردند. در غیر این صورت او آدم باسوادی که بتواند کشور را اداره کند، نبود. او یک جلاد بی رحم، پلید و بی سواد بود.
اما در خصوص اینکه چه کسی رضا شاه را اداره می‌کرد؟ باید گفت شبکه فراماسونری انگلیسی به مدیریت فروغی ذکاء‌ الملک که ظاهراً دانشمند و فیلسوف بود این کار را انجام می‌داد. او مزدور و مأمور انگلستان در ایران و برای اداره کشور بود و رضا شاه را اداره می‌کرد. این چنین بود که آنها رضا شاه را با شبکه‌های فراماسونری و افرادی مانند فروغی و علی اصغر حکمت اداره می‌کردند، لذا در جنگ دوم جهانی و روزی که انگلستان به همراه شوروی و آمریکا ایران را اشغال می‌کنند، آقای رضا شاه به سراغ فروغی می‌رود و همان جا فروغی می‌گوید دوران تو تمام شده است؛ بعد انگلیسی‌ها پسر او محمد رضا را سرکار می‌گذارند. آمریکایی‌ها موافق نبودند، اما انگلیسی‌ها آنها را توجیه می‌کنند و محمد رضا شاه سر کار می‌آید.
0 seconds of 0 seconds
مصدق که در گذشته او نقلی می‌شود که عضو فراماسونری بوده است، ولی در هنگام نخست وزیری از این شبکه بیرون آمد و نوکر فراماسونر نبود
مساله رأی مردم در دوران محمد رضا شاه اصلاً مطرح نبود؛ یعنی همه چیز روشن بود زیرا هم فراماسونری حاکم بود و همه وزرای شاه با فراماسونری سر و کار داشتند به جز مصدق، که در گذشته او نقلی می‌شود که او هم عضو فراماسونری بوده است، ولی در هنگام نخست وزیری از این شبکه بیرون آمد و نوکر فراماسونر نبود؛ ولیکن در مورد باقی افراد مانند: هویدا، منصور، صائب مراغه‌ای، علی منصور و اقبال همه این افراد فراماسونر بودند؛ بنابراین حکومت پهلوی، حکومت شاه نبود بلکه حکومت فراماسونری وابسته به بیگانگان بود.
حکومت پهلوی، حکومت شاه نبود بلکه حکومت فراماسونری وابسته به بیگانگان بود
در کودتای ۲۸ مرداد خیلی همه چیز علنی شد و بعد از آن هم ایران در اختیار آمریکا بود و به همین علت هیچ گاه غیر از انتخابات مجلس شانزدهم که در نهضت ملی شدن نفت، واقع شد و چند نفر نماینده که به کمتر از ده نفر وارد مجلس شدند، دیگر نماینده‌های واقعی مردم وارد مجلس نشدند. افرادی مانند: حسین مکی، مصدق، کاشانی و مظفر بقایی و … بودند که آن هم بر اثر تلاش مردم به عنوان نگهبانان آزادی که آیت الله کاشانی، عراقی و فداییان اسلام… آنها راه انداخته بودند، توانستند در حرکتی جدی آقای هژیر را اعدام انقلابی کنند. چون که او می‌خواست دوباره دیکتاتوری تیمورتاش را برای محمد رضا شاه راه بیاندازد، لذا حکم مهدورالدمی او توسط علما داده شد و آقای سید حسین امامی او را به درک فرستاد و در نتیجه آن نقشه به هم خورد؛ بنابراین پهلوی‌ها احساس کردند که امکان ندارد در آن مقطع بتوانند دیکتاتوری را برگردانند.
گفتنی است در زمان هژیر که انتخابات انجام شد، صندوق‌ها در مسجد شهید مطهری که آن دوران سپه سالار بود و انتخابات در آنجا برگزار شده بود، وجود داشت. نیروهای هژیر در نیمه‌های شب خواستند صندوق‌ها را با آرای تقلبی جابه‌جا کنند. طلبه‌ای آن را دید و از بلندی اذان داد.
آن دوران مرسوم بود وقتی زایمان خانمی سخت می‌شد یک نفر بر پشت بام می‌رفت، اذان می‌داد که دیگران دعا کنند زایمان او آسان شود. در آن لحظه از او که اذان می‌داد پرسیدند چه خبر است؟ گفت صندوق‌ها در حال زایمان هستند! بنا بر این مردم ریختند و جلوی جابه‌جایی صندوق‌ها را گرفتند؛ در نتیجه پهلوی‌ها متوجه شدند امکان ندارد نتیجه انتخابات را تغییر دهند، در نتیجه مقداری دریچه را باز کردند و چند نفری وارد مجلس شدند که تقریباً بعد از کودتا ۲۸ مرداد ماه حتی یک نفر نماینده واقعی هم امکان حضور در مجلس را نیافت.
در زمان رضا شاه هم که مشخص است آقای مدرس به مسوول انتخابات مختاری گفته بود، اگر هیچکس به من رأی نداد آن یک رأیی من به خودم دادم چه شد؟ بنابراین در زمان گذشته اصلاً خبری از حق رأی نبود.
می‌توان گفت رأی مردم هیچ نقش و حرمتی نداشت، اما ظاهراً برای مجالس فرمایشی رأی ظاهری می‌گرفتند مانند خاطره‌ای که شما فرمودید اما نقش جدی نداشته است؟
مردم اصلاً به انتخابات علاقه‌ای نشان نداده و اصلاً شرکت نمی‌کردند، چون می‌دانستند اشخاص از قبل تعیین شده‌اند به طور مثال: نماینده یزد اصلاً در طول عمر خود حتی برای انتخابات هم به یزد سفر نکرده بود.
شاه تلاش کرد با بحث انقلاب سفید بر روی مساله حق رأی بانوان مانور کند و خود را حکومت مدرنی جلوه دهد، اساساً این حق ظاهری را چرا داد؟ آیا این امر در سرنوشت جامعه اثرگذار بود؟ در این خصوص بفرمائید؟
انقلاب سفید به عنوان انقلاب نبود، سفید هم نبود بلکه خیلی خون آلود بود
انقلاب سفید به عنوان انقلاب نبود، سفید هم نبود بلکه خیلی خون آلود بود که از فیضیه گرفته شد تا ۱۵ خرداد و ۱۷ شهریور خون آلود بود؛ بعلاوه اینکه شاه اصلاً نمی‌خواست انقلاب کند و این مساله برای اصلاحات اراضی، حق رأی بانوان، سپاه دانش یا سهیم شدن کارگران در کارخانجات و… نبود و اصلاً اینها را قبول نداشت.
در واقع طرحی را از کندی رییس جمهور آمریکا قبول کرد و بعد از رحلت مرحوم آیت الله العظمی بروجردی و مرحوم آیت الله کاشانی اینها تصور کردند با تعدد مراجع در ایران امکان اینکه بتوانند حکومت را از حکومت قانون اساسی مشروطه که در متمم آن نوشته بود، نظام ایران دین اسلام است لذا آن را بین ببرند. به دنبال آن بودند رفراندوم در ایران راه بیاندازند که آیا نظام ایران که طبق مشروطه نظام اسلامی است را قبول دارید یا اینکه یک نظام لائیک و غیر دینی و ملی را قبول دارید؟
چون در قانون اساسی مشروطه چنین قانونی وجود نداشت و این امر نیاز داشت که قانون اساسی و نظام عوض شود، بنابراین نیاز به یک رفراندوم مردمی داشت که همه پرسی کنند، بنابراین در نظر گرفتند که این رفراندوم را برای براندازی اسلام از ایران که خیال خودشان برای همیشه راحت شود، شروع کنند.
ابتدا کندی جبهه ملی را برای این کار در نظر گرفت اما دیدند آنها عرضه و توانایی لازم را نداشته و در میان مردم موقعیتی ندارند. بعد آقای علی امینی را آوردند که در جریان قرارداد نفت و کنسرسیوم با اینکه خاندان او انگلیسی بودند، خدمت بزرگی به آمریکایی‌ها کرد و آن را سر کار آورد و بعد متوجه شدند این هم نمی‌شود. بنابراین شاه در آمریکا با کندی دیدار کرد و در آنجا به کندی گفت مصلحت نیست که شما در ایران اسلام را براندازید، برای اینکه با همین وضعیت در حال بردن منافع خود هستید، هم نفت و معادن ایرانی را می‌برید لذا این کار را نکنید؛ اما آمریکایی‌ها گوش ندادند و گفتند ما می‌خواهیم اسلام را از ایران براندازیم و به شاه گفتند اگر تو نمی‌توانی این کار را انجام دهی ما شخص دیگری را روی کار می‌گذاریم.
در نتیجه این امر موجب شد که شاه قبول کرد. وقتی آقایان علما آقای کمالوند را نزد شاه فرستادند که چرا این کار را انجام می‌دهی، او به مرحوم آیت الله کمالوند گفت، این از التزامات بین‌المللی است و اگر من این کار را انجام ندهم، من را می‌کشند و به جای من شخص دیگری را می‌آورند که محراب و مدرسه را بر سر علما خراب می‌کند؛ شما به علما و مراجع بگویید با من مدارا کنند من هوای آقایان را دارم. با همین صراحت این حرف را گفته بود ولی امام در صحبت‌های خود گفته بودند ما به الزامات بین‌المللی کاری نداریم، ما هستیم و قانون قرآن و اسلام.
پس این بحث که انجام شد برای حق حضور مردم و اعطای حق رأی به بانوان نبود، بلکه برای این بود که توده‌هایی که مذهبی بودند و از نظر آمریکایی‌ها نهادینه است مانند طبقه فرودست جامعه از جمله کشاورز و کارگر و بخش بانوان و … را از مراجع و روحانیت جدا کنند.
شما ملاحظه می‌کنید شاهی که صاحب املاک آن چنانی بود و پدرش املاک مردم را گرفته بود، ناگهان طرفدار این شد که اصلاحات اراضی کرده و زمین‌ها را بین کشاورزان تقسیم کند. در اینجا آمریکایی‌ها دو نقشه داشتند، یک نقشه جداسازی مردم از روحانیت و اسلام بود که عرض کردم و دیگری اینکه کشاورزی ایران را از بین ببرند و زمین‌های کوچک را تقسیم کنند و بعدها که کشاورزی از دنیا می‌رود، زمین بین چند فرزند او تقسیم می‌شود و در نتیجه اینکه آن زمین چند پاره شده و دیگر امر کشاورزی نتواند تأمین هزینه زندگی یک کشاورز را بدهد. در مساله سهیم شدن کارگران در سود کارخانه‌ها، آن هم یک بازی نمایشی بود برای اینکه به کارخانه داران بگویند کارگران در شما سهم پیدا می‌کنند.
در سال ۴۱ در کشاورزی کاملاً خودکفا بودیم و حتی صادرات گندم داشتیم ولی با اصلاحات ارضی از صادرات دور و وارد کننده محصولات کشاورزی شدیم؟
البته تمام این مساله این گونه نیست بلکه مشکل بزرگ اینجا است که سیاست شهر نشینی هم مؤثر است، آن زمان تقریباً بالای ۷۰ درصد مردم ما در روستا بودند، شغل در روستاها کشاورزی و دامداری بود، به گونه‌ای که دام ایام حج در عربستان را ایران تأمین می‌کرد، البته آن زمان تعداد حجاج زیاد نبود و حدود ۳۰۰ هزار نفر می‌شد؛ اما دام مورد نیاز همان تعداد از ایران می‌رفت، همچنین صادرات حبوبات داشتیم ولی سیاستی بود تا ایران را از نظر کشاورزی و مواد غذایی محتاج کنند.
به موضوع حق رأی بانوان بازگردیم؟ واقعیت ماجرا چه بود؟
در بحث حق رأی بانوان هم این مساله بود که در قانون اساسی مشروطه بانوان حق رأی نداشتند و اینها گفتند ما می‌خواهیم به بانوان حق رأی بدهیم. به همین دلیل امام فرمودند، اینکه شما می‌گویید بانوان حق رأی داشته باشند که به مجلس بروند، مگر مردها در رأی دادن خودشان و اینکه به مجلس بروند آزاد هستند؟ اینکه شما می‌گویید به این دلیل است که می‌خواهید اسلام را از بین ببرید و ما تا خون در رگ‌هایمان است اجازه این کار را نمی‌دهیم وقتی که ما نبودیم تکلیفی نداریم. بنابراین ملاحظه می‌کنید نقشه‌ای که حضرات داشتند چه بوده است.
قصد شاه و آمریکا که ارباب آنها بود و فراماسونری مدیر حکومت شاه این بود که مراجع و مردم مخالفت با رفراندوم نکنند و رفراندوم به صورت امر مشروع در بیاید و مقبول مردم شود و در رفراندوم دوم بگویید شما کشور نظام اسلامی یا کشور لائیک می‌خواهید؟ مقصود دوم بود و اولی مقدمه دومی بود.
بنا بر این شما ملاحظه می‌کنید که هر دو آن را تصویب کردند و شش ماده را تصویب کردند و بعد هم نوزده ماده را تصویب کردند. حتی در مقطعی در همان سال‌های ۴۰ رأی الکترال اجرا کردند و گفتند همه باید رأی دهید و هر کسی هم رأی ندهد و کارت رأی نگیرد اجازه هیچ کاری به او نمی‌دهیم یعنی حتی رأی گیری اجباری هم داشتند، یعنی دیکتاتوری در گرفتن رأی داشتند. همه هم بیم داشتند که اگر رأی ندهند برای شأن مزاحمت ایجاد می‌شود.
با پیروزی انقلاب رأی مردم دچار چه تحولاتی شد؟ نگاه امام اساساً نسبت به رأی مردم چه بود؟
امام از ابتدا انقلاب را با مردم انجام داد، در سال ۴۱ حاج عباس مصلی نژاد که آدم خیلی خوبی بودند و به امام گفتند ما باید مراقب باشیم و مردم باید در صحنه باشند و بیرون نروند و مانند دوران کاشانی نشود و باید در مورد مردم خیلی کار کنیم که امام با نگاه عتاب آلود به ایشان گفتند من و شما چه کاره هستیم؟ ما وظیفه داریم که مردم را آگاه کنیم وقتی مردم آگاه شدند، خودشان بلدند چه کار کنند.
به تدریج وقتی انقلاب جلو آمد امام همیشه بحث مردم را داشتند لذا امام در صحبت‌های خود با عمق جانشان می‌گفتند که مردم ولی نعمت ما هستند و لذا دولت را مردمی اداره کردند، جنگ را مردمی اداره کردند و رهبری ایشان رهبری مردمی بود.
روزی که به ایران آمدند آن استقبال گرم از ایشان صورت گرفت داشتند و سال ۴۲ مردم برای امام خمینی (ره) جان دادند اینها خیلی مهم است. در هنگامی هم که امام از دنیا رفتند، تشییع جنازه بسیار پر از جمعیتی داشتند و هنوز هم مردم به امام اعتماد ویژه دارند، چون امام واقعاً مردمی بود.
در همان روز ۱۶ بهمن ماه ۵۷ که من در اقامتگاه داشتم ترتیب معرفی آقای بازرگان توسط امام را سامان می‌دادم که شهید آیت آمد و خیلی هم عصبانی بود؛ به من گفت شنیده‌ام امام می‌خواهد آقای بازرگان را نخست وزیر بگذارند؟ گفتم بله. گفت یعنی چه؟ گفتم یعنی بله، گفت انقلاب در حال پیروز شدن است و باید یک آدم انقلابی مسوول امور شود این بازرگان که لیبرال است و امام که اطلاع دارند بازرگان لیبرال است؛ من هم گفتم بله می‌دانند. او گفت به من وقت بدهید با امام صحبت کنم. گفتم نمی‌شود چون امام در حال استراحت است و کار تمام شده است و امام ساعت سه می آیند و متن نخست وزیری آقای بازرگان همان جا خوانده می‌شود.
سپس گفت مقصر این مساله آقای بهشتی است او به امام گفته‌است. در پاسخ گفتم من و تو آقای بهشتی و امام را هم می‌شناسیم؛ نه آقای بهشتی کسی است که بر امام تحمیل کننده باشد و نه امام کسی است که تحمیل بپذیرد، بنابراین این تصمیم خود امام است و بعد به او گفتم من مقلد امام هستم وقتی امام چیزی را مصلحت می‌دانند حتماً چیزی می‌دانند؛ امام بازرگان را کاملاً می‌شناسند.
چرا امام بازرگان را برای این سمت قرار می‌دهند؟
من در کتاب نهضت آزادی این امر را باز کرده‌ام، چون در آن روز اگر می‌خواستیم از مردم رأی بگیریم که چه کسی نخست وزیر موقت بشود آقای بازرگان نفر اول بود، چون سابقه زندان و مبارزه با شاه داشت و صاحب کتب مذهبی بودند.
امام به رأی مردم احترام می‌گذاشتند؟
بله، ضمن آنکه امام همین آدم را برای این سمت قرار دادند و آمریکایی‌ها را خام کردند و آنها هم خیال کردند امام کسی را گذاشتند که در نوفل لوشاتو به امام می‌گویند باید با آمریکا ساخت آمریکا قدرت شر است باید با این قدرت شر ساخت و آمریکا اجازه نمی‌دهد در ایران انقلاب شود و امام آمریکا هیچ غلطی نمی‌تواند بکند امام این آدم را بگذارد و آمریکا تصور می‌کند که امام کسی را سر کار می‌گذارد که با آمریکا سازش کرده باشد
امام خواست عمومی مردم را پذیرفتند
در واقع امام خواست عمومی مردم را پذیرفتند. در مورد بنی‌صدر هم همین گونه است، وقتی بنی‌صدر آمد امام می‌دانستند بنی‌صدر مهره است و وقتی او با کلک‌ها و فریب‌هایی که در نظام داشتند، نامزد ریاست جمهوری شد امام به او نگفتند نمی‌توانید نامزد شوید اما چون مردم به بنی‌صدر رأی می‌دادند و امام شخصیتی آزاد اندیشی بودند امام میدان دادند و گفتند به کسی که بیشتر رأی می‌آورد می‌توانید رأی بدهی.
یعنی حاضر بودند به رأی مردم احترام بگذارند ولو اینکه می‌دانستند اشتباه است؟
امام در هدایت امامت بودند، امام با فرمانده و پیشران و لیدر متفاوت است. امامت یعنی بر حسب ظرفیت مردم رهبری از درون و همراه مردم و در جهت اهداف عالی؛ امام مفهوم خود را دارند، امام معنای رهبر ندارند بلکه معنای امام دارد.
مردم هم شعار می‌دادند: «سپه سالار بنی‌صدر ایران شیلی نمیشه»
این نوع امامت و رهبری امام است از این رو که وقتی متوجه می‌شوند که مردم به بنی‌صدر علاقه مند هستند و نگاه و نگرش شأن نسبت به او نگاه مثبت است به جای آنکه بنی‌صدر را از مردم بگیرد به او میدان می‌دهد. البته خود امام شرایط را اداره می‌کند کما اینکه ایشان در پیام ریاست جمهوری می‌فرمایند رییس جمهور اگر مسیر خطا برود مردم او را به جهنم خواهند فرستاد و هر روز هم در این زمینه‌ها بحث می‌کنند و در نهایت ملت متوجه می‌شوند که بنی‌صدر سپه سالار پینوشه است. این شعار را مردم ساختند و چون دوستان بنی‌صدر می‌گفتند: «سپه سالار بنی صدر»، مردم هم شعار می‌دادند: «سپه سالار بنی‌صدر ایران شیلی نمیشه» و نشد و در نتیجه او فرار کرد.
در این نبرد قدرت بنی‌صدر با جمهوری اسلامی در هر کشوری که اتفاق می‌افتاد تعداد زیادی کشته می‌داد اما در ایران ما یک نفر زخمی هم نداشتیم؛ امام او را اعدام نکردند و حتی نگذاشتند بنی‌صدر را بگیرند و او را رها کرد که فرار کند و او هم خودکشی سیاسی کرد، لذا این نوع هدایت مردمی امام درس بسیار بزرگی برای رهبران نظام آینده و دولت مردان آن است. در عین حال ولی امر ما مقام معظم رهبری هم همان روش را دارند و در نماز جمعه می‌فرمایند انتخابات حق قانونی شما است و حتی اگر من را هم قبول ندارید می‌توانید رأی بدهید، کمااینکه در یازده فروردین امام در انتخابات جمهوری اسلامی رأی دادند و فرمودند به هر نوع حکومتی که بخواهید می‌توانید رأی دهید.
این نوع مردمی اداره کردن حکومت حق مردم است بنابراین شما ملاحظه می‌کنید که در طی این چهل و خورده‌ای سال این مردم هستند که انتخاب می‌کنند؛ حتی دروغ می‌سازند که در انتخابات دوم خرداد ۱۳۷۶ گفتند می‌نویسند خاتمی و می‌خوانند ناطق نوری و دیدند دروغ است و می‌نویسند خاتمی و همان خاتمی را می‌خوانند و آقا هم همان روز پیام می‌دهند که امروز ستاره درخشانی در نظام جمهوری اسلامی است؛ نه انتخاب خاتمی که اصلاح طلب است و نگاه پنجره رو به غرب دارد، خیر این افتخار نیست بلکه نگاه این است که هر چه مردم رأی دادند، انتخاب شد، بنابراین امام این گونه مردمی بودند. امام صادقانه نظام مردم سالاری را قبول داشتند و از ابتدا هم با مردم بودند تا پایان هم نظام را به گونه‌ای ساختند که مردم سالار است.
اجازه بدهید به انتخابات برسیم به نظر می‌آید بستن لیست‌ها در نظام حزبی ما مقداری مبهم است چرا این گونه است؟
خیر اصلاً مبهم نیست و خیلی جالب است. ابتدا ما در انتخابات‌هایی که از آغاز داریم چون نظام آزاده و آزادی رأی و آزادی عقیده و بیان است لذا شما ملاحظه می‌کنید که حتی در تعیین نظام مخالف و موافق رأی می‌دهند. یعنی آن روزی که امام فرمودند شما چه نظامی را می‌خواهید؟ روزنامه‌های آن روز را نگاه کنید؛ نظام جمهوری، جمهوری ملی، نظام جمهوری دموکراتیک اسلامی و نظام جمهوری دموکراسی اسلامی هم یک نظام است و انواع و اقسام اینها مطرح هستند، امام همه را شنیدند و فرمودند اولاً نظر من جمهوری اسلامی است نه یک کلمه کمتر و نه یک کلمه بیشتر اما هر کسی آزاد است و می‌تواند رأی خود را بدهد.
از آن زمان جریان انقلاب و جریان خط امام و اسلام ناب علوی و نبوی و عاشورایی و مهدوی در مقابل خطوط دیگر قرار گرفته است، یعنی جریان بعد از انقلاب یک جریان نظام جمهوری اسلامی نظر امام است و جریانات پراکنده دیگری هم هستند که مخالف هستند و درصدی هم بیش نیستند. برخی‌ها هم مانند سازمان منافقین و کمونیست‌ها هم نیامدند رأی دهند؛ بعداً که مسعود رجوی می‌خواستند برای ریاست جمهوری نامزد شود گفتند شما که به قانون اساسی رأی ندادی.
بنابراین می‌بینید که اینجا دو جریان داریم که رقابت جریانی است. بعد از این قضایا رقابت‌ها تبدیل به رقابت‌های سیاسی می‌شود که در آنجا خط بنی‌صدر و خط امام است؛ در انتخابات مجلس اول که من در جامعه روحانیت و … با افراد آنها صحبت می‌کردم و یک شبانه روز در آنجا بحث می‌کردیم، بحث این بود که بنی‌صدر می‌خواست مجلس را با دفتر هماهنگی‌های رییس جمهور در اختیار بگیرد و چون می‌دانست فقط مردم هستند لذا اسم باند خود را دفتر هماهنگی مردم با رییس جمهور گذاشته بودند، جریان ائتلاف بزرگ در حزب گروه‌های مختلف روحانیت و… شکل می‌گرفت. مساله بعدی بخش مربوط به جریان خط دوم و سوم و … بود که مطرح شد، خط سه به گروه اصفهانی‌های آقای مهدی هاشمی و… می‌گفتند.
به علت مردمی بودن انقلاب اسلامی جریان‌های مختلف در جریان انتخابات و سیاست کشور، گروه‌ها و افرادشان خودشان را دارند
در انتخابات بعدی مساله جریان لیبرالیست‌های اصلاح طلب‌ها پیش آمد که تیپ اصلاح طلب‌ها و این سمت هم گروه‌های هماهنگ با همدیگر بودند و به تدریج به دو بخش اصلاح طلب‌ها و اصول گرایان تبدیل شدند. الان هم در بین اصولگرایان و گروه‌های گوناگون اختلاف است و همچنین در بین اصلاح طلبان این اختلاف‌ها صدها برابر بیشتر است. پس شما ملاحظه می‌کنید که به علت مردمی بودن انقلاب اسلامی جریان‌های مختلف در جریان انتخابات و سیاست کشور، گروه‌ها گوناگون و افرادشان خودشان را دارند که دسته بندی می‌شوند و از هم جدا می‌شوند.
اصلاح طلب‌ها از نظر من به عنوان تحلیل‌گر سیاسی موقعیتی در میان مردم ندارند
اصلاح طلب‌ها از نظر من به عنوان تحلیل‌گر سیاسی موقعیتی در میان مردم ندارند، البته در عرصه سیاسی حضور دارند و نامزد هم معرفی کردند؛ مظلوم نمایی، مخالف خونی و قهر و انتقاد هم می‌کنند اما در مقابل جمع اصولگرایان هم زیاد شده است.
معتقدید در حکمرانی نوین که در گام دوم انقلاب باید تحقق یابد، نظام اداری ما باید دچار تغییرات اساسی شود؟
باید دچار تحول شویم؛ حضرت آقا امسال در مشهد فرمودند و در خصوص بحث‌های انتخاباتی چند اولویت را مطرح کردند، لذا شعار ما هم در حزب موتلفه برای انتخابات مجلس تحول و تکامل است و باید نقاط قوت‌مان را تکامل ببخشیم و در بخش‌هایی که ضعف داریم، باید دچار تحول شویم. جامعه نمونه اسلامی همین است.
0 seconds of 0 seconds
با توجه به اینکه مجلس باید برای آینده ریل گذاری کند نقش مشارکت مردم در انتخابات را چگونه ارزیابی می‌کنید؟
از نگاه من مردم حتماً در این انتخابات شرکت خواهند کرد و حضور آنان به دو علت خواهد بود. دلیل اول آنکه نفر قبلی را قبول ندارند، مانند زمان آقای احمدی نژاد که چون مردم نفر قبلی را قبول نداشتند به احمدی نژاد رأی دادند و دلیل دیگر آنکه به نفر جدید اعتقاد پیدا می‌کنند، لذا اگر نمایندگان خوب کار کرده باشند مردم به همان نمایندگان رأی می‌دهند که با قدرت بیشتری کار کند.
از سویی اگر در فهرستی که برای انتخابات ارائه می‌کنیم، مردم توانستند به نمایندگانی اعتماد کنند و مردم به آنها اعتماد کردند متوجه شدند که سوابق، تجربیات تعهد و تدین این فهرست و خدماتی که در گذشته انجام داده‌اند چگونه است و آنها می‌توانند مشکلات را با یک تحول عمیق گام دوم حل کنند، بنابراین به آنها رأی خواهند داد و حتی آمار مشارکت به ۶۰ درصد هم خواهد رسید.
نرخ مشارکت را چقدر پیش بینی می‌کنید؟
در این دوره بالای ۵۰ درصد مشارکت خواهیم داشت
برداشت من این است که در این دوره بالای ۵۰ درصد مشارکت خواهیم داشت، از سویی مجلس، نمایندگانی می‌خواهد که تحول‌شناس، تحول آفرین و شجاع باشند.
نکته‌ای را هم باید گفت و آن اینکه کسی که در انتخابات شرکت نمی‌کند، در واقع یک رأی منفی به خودش می‌دهد چون افراد دیگری می‌روند و به نمایندگان خود رأی می‌دهند و زمانی که من رأی ندهم آن کسی رأی می‌آورد که من نمی‌خواستم. در واقع کسی که رأی نمی‌دهد شرکت منفی بر علیه خود داشته و نماینده و اهداف او با این رأی منفی دنبال نمی‌شود.
کد خبر 6003027"
politics,"به گزارش خبرنگار مهر، «علی بهادری جهرمی» سخنگوی دولت امروز در حاشیه جلسه هیات دولت در پاسخ به سوال خبرنگار مهر درباره ناترازی تحمیل‌ شده بر بودجه ۱۴۰۳، اظهار کرد: بارها گفته‌ایم که ابتدا باید پیش‌بینی منابع در تنظیم بودجه صورت بگیرد زیرا باید ببینیم که چقدر منابع داریم و سپس برای سرمایه‌گذاری یا هر موضوع دیگری، برنامه‌ریزی کنیم.
وی افزود: در حوزه بودجه‌ریزی عمومی دولت هم وضعیت همین گونه است. در سقف منابع پیش‌بینی شده مصارف را در نظر می‌گیریم و زمانی که سقف پیش بینی منابع را مشخص کردیم، نمی‌توانیم افزون بر آن هزینه اضافه کنیم؛ این موضوع تبدیل ناترازی در بودجه می‌شود.
بهادری جهرمی گفت: اگر منبع درآمدی بیش از آنچه که دولت اعلام کرده، قابل پیش بینی است، مشخص شود و دولت از آن استقبال می‌کند. هر سال برای واردات دارو و تجهیزات پزشکی، بودجه ای به صورت متعارف تخصیص داده می‌شد و اینکه برای سال ۱۴۰۳ این بودجه به نصف کاهش یابد، یعنی قرار است مصرفمان را کم کنیم یا خدایی نکرده قرار است قیمت‌ها را افزایش دهیم که قطعا دولت مخالف افزایش قیمتها است. 
سخنگوی دولت در ادامه سخنان خود در جمع خبرنگاران، اظهار داشت:  اصلی ترین بخش نشست هیات دولت به نوعی تقسیم کار و هماهنگی در جهت اجرایی کردن فرامین مقام معظم رهبری در روز گذشته بود که ایشان بیانات مهمی را مانند همیشه در حوزه تولید و حمایت از تولید داشتند.
وی افزود: از اردبیهشت سال گذشته دولت مصوبه ای را تصویب کرد که هیچ گونه مقرره گذاری در هیچ بخشی از دولت نمی‌تواند بدون اطلاع رسانی قبلی و انتشار روی سامانه مقررات اقتصادی اجرایی شود تا فعالان کسب و کار در حوزه های مختلف حتما قبل از اجرایی شدن آن مقرره مطلع شوند و این مصوبه گام بزرگی بود تا فضای کسب و کار را روشن تر و شفاف تر کند.
بهادری جهرمی  در ادامه، بیان کرد:  امروز رییس کل بانک‌ مرکزی گزارشی از تامین مالی برای تولید ارایه کرد که بر اساس آن پروژه هایی که طرح های مشخصی دارند، مجوزهای آن از شورای پول و اعتبار و سایر مراجع گرفته شده است. در این جلسه رییس جمهور مهلت یک ماهه ای رابرای ارائه برنامه های روشن و زمان‌بند جهت اصلاح ناترازی ها مشخص کردند.
کد خبر 6010280"
politics,"به گزارش خبرگزاری مهر، «محمدباقر قالیباف» رئیس مجلس شورای اسلامی، طی نامه‌ای به حجت‌الاسلام سید ابراهیم رئیسی، رئیس جمهور، قانون اصلاح ماده (۱) قانون تسهیل تکالیف مودیان جهت اجرای قانون پایانه‌های فروشگاهی و سامانه مودیان را ابلاغ کرد.
کد خبر 6014116
زهرا علیدادی"
politics,"به گزارش خبرگزاری مهر، ناصر کنعانی سخنگوی وزارت امورخارجه در خصوص بیانیه مشترک صادره از سوی عربستان سعودی و کویت متعاقب سفر امیر کویت به ریاض اظهار داشت: همانطوری که بارها اعلام شده است، جمهوری اسلامی ایران آمادگی دارد تا در چارچوب نتایج مذاکرات قبلی با کویت پیرامون بهره‌برداری از منابع هیدروکربنی مشترک در میدان آرش و همچنین تحدید حدود دریایی، مذاکرات دوجانبه با کویت را ادامه دهد. کما اینکه در آخرین دور مذاکرات در اسفند ۱۴۰۱ در تهران، بر این امر تاکید شد.
کنعانی با تاکید بر اصل حسن همجواری و اهمیت سیاست تقویت روابط با همسایگان در دولت جمهوری اسلامی ایران افزود؛ جمهوری اسلامی ایران بر این باور است که توافق درخصوص این پرونده در فضای همکاری و تعامل سازنده و با احترام به منافع و مصالح دو کشور قابل دسترسی است.
سخنگوی وزارت امور خارجه افزود: طرح ادعاهای یکجانبه در بیانیه‌های مختلف و رسانه‌ها، فضای مناسبی را برای مدیریت و پیشبرد موضوع، براساس منافع و مصالح مشترک فراهم نمی‌کند.
سخنگوی وزارت امور خارجه، بار دیگر بر آمادگی جمهوری اسلامی ایران برای ادامه مذاکرات فنی در فضای دوستانه با هدف رسیدن به یک راه حل مرضی الطرفین تاکید کرد.
کد خبر 6010815
محمد مهاجرانی"
politics,"به گزارش خبرگزاری مهر، «صادق محصولی» دبیرکل جبهه پایداری انقلاب اسلامی در نشست داخلی اعلام موجودیت سازمان جوانان این جبهه در تشریح شعار اصلی جبهه پایداری که عقلانیت، معنویت و عدالت حول محور ولایت است گفت: در باب عقلانیت در قرآن کریم طبق آیاتی که داریم باید تبعیت از اسلام و دعوت به حق بر مبنای عقلانیت و بینش و بصیرت باشد.
وی افزود: از حضرت امیرالمؤمنین علی (علیه السلام) روایت‌های زیادی در اهمیت عقلانیت داریم؛ ایشان می‌فرمایند عقل و بینش محکم‌ترین پایه و مبناست. عقل پیام آور حق است. میوه عقلانیت، پایداری است؛ یعنی مقاومت و پایداری بر اصول و ارزش‌های الهی، مبتنی بر عقلانیت است.
وی در ادامه افزود: معنویت به معنای آن است که اندیشه، گفتار و کردار ما باید بر مبنای قرب و رضای الهی باشد و عدالت در یک جمله، یعنی هر چیزی در جای خودش قرار گیرد، عدالت آن‌قدر مهم است که یکی از اصول دین ما عدل است؛ در واقع وقتی عدالت را در جامعه گسترش می‌دهیم همان راهی که راه انبیا است را طی می‌کنیم.
محصولی گفت: هر کاری در زندگی انجام می‌دهیم باید بر مبنای عدالت باشد؛ در آیات و روایات بسیار به عدالت سفارش شده است؛ آن‌ها که مبنای عمل خود را در توسعه و پیشرفت ایران بر خلاف عدالت قرار داده و گفتند که برای توسعه چاره‌ای نیست جز اینکه گروهی در زیر چرخ‌دنده‌های توسعه له شوند، برخلاف دستور خدا و راه انبیا عمل کردند.
وی در ادامه گفت: حال اگر امروز به کار گیری اصول مکتب امام خمینی (ره) را در تکالیف اجتماعی‌مان ملاحظه کنیم عقلانیت به ما حکم می‌کند که جنگ نرم و پیچیده و به عبارت دیگر جنگ ترکیبی امروز را خوب درک کنیم در جنگ امروز که از دفاع مقدس سخت‌تر است حزب اللهی‌ها حضور کافی ندارند ما باید عقلانیت در حد پیچیدگی‌های جنگ نرم امروز را بالا ببریم.
محصولی تصریح کرد: آیا با رعایت عدالت ما مجازیم برخلاف شرع و رضای الهی به رقیب سیاسی خود تهمت بزنیم؟ اگر بخواهیم مکتب امام را در رابطه با نامزد اصلح به کار بریم باید چه کنیم باید عقلانیت، معنویت و عدالت را به کار ببریم اگر نامزد نمایندگی مجلس شویم ولی آن جایگاه در مقایسه با دیگری که شایسته‌تر است جای ما نباشد برخلاف عدالت رفتار کرده‌ایم. قشری گرایی در انتخابات ممنوع است.
دبیرکل جبهه پایداری در بخش دیگری در اهمیت کار تشکیلاتی گفت: تشکیلات یک سلاح برنده بسیار قوی است ما اگر امروز به موشک هایپر سونیک‌مان افتخار می‌کنیم به خاطر قدرت آن در برابر دشمن است ما الان برای اینکه بتوانیم در تصمیم گیری‌های سیاسی اجتماعی بر مبنای ارزش‌های اسلامی قدرت ایجاد کنیم به تشکیلات قوی نیاز داریم تشکیلات موجب هم افزایی می‌شود اسلام ناب محمدی افزون بر تکالیف فردی، بر مبنای کار و تکالیف اجتماعی است که باید مورد توجه قرار گیرد.
محصولی ضمن اشاره به سوره توبه آیه ۲۴ افزود: خداوند هشت مورد را مقابل سه مورد قرار می‌دهد و می‌فرماید اگر حب شما به پدران، فرزندان، برادران، همسران، عشیره و خاندان، به اموالی که جمع کردید، به بازاری که ترس از کسادی آن دارید، به خانه‌هایی که دوست‌شان می‌دارید بالاتر از حب به خدا و رسول و جهاد فی سبیل الله باشد منتظر بمانید تا خداوند عذابش را بیاورد و خداوند فاسقان را هدایت نمی‌کند.
وی تاکید کرد: این آیه از آیات مهم در اهمیت و تاکید بر موضوع جهاد است خب حال ما که می‌گویم اگر خامنه‌ای حکم جهادم دهد خب ایشان حکم جهاد تببین دادند فرمودند راه بیفتین هر کاری برای افزایش مشارکت مردم در انتخابات می‌توانید انجام دهید آیا به قدر کفایت انجام دادیم و در وظیفه‌مان در رابطه با فرمان ولی فقیه کوتاهی نکردیم؟
محصولی با اشاره به صفحات ۱۵ و ۱۶ جلد ۱۵ صحیفه امام گفت: حضرت امام (ره) می‌فرمایند ما مکلفیم در امور سیاسی شرکت کنیم آن اشخاصی که در حوزه‌ها هستند باید بروند و مردم را برای دخالت در امور و مشارکت در انتخابات کمک کنند و در جای دیگر می‌فرمایند آن‌هایی که اسلام را خلاصه می‌کنند در اینکه بخورند و بخوابند و یک نمازی بخوانند و یک روزه‌ای بگیرند و در گرفتاری این ملت و در گرفتاری این جامعه دخالت نکنند، به حسب روایت رسول اکرم این‌ها مسلم نیستند.
دبیرکل جبهه پایداری افزود: عزیزان! اکنون جهاد تبیین افرادی پای کار می‌خواهد که از جان و مال و آبروی خود بگذرند و همچون شهیدان عزیز در عرصه جهاد در راه خدا، سر از پا نشناسند.
وی در پاسخ به این سوال که جوانان و زنان در لیست پایداری چند نفر هستند، ضمن بازگویی خاطراتی از دوران جوانی خود و مسوولیت‌هایی که در دهه ۶۰ به عهده داشتند گفت: توجه ما به این است که از جوانان و بانوان در اداره امور کشور بیشتر استفاده شود؛ ما در مجمع و شورای مرکزی هم حضور جوانان و بانوان را نسبت به دوره قبل بیشتر کردیم البته در لیست ملاک ما اصلح است ولی در شرایط مساوی اولویت با جوان‌تر هاست جوانان موتور حرکت جامعه هستند. اقدام جبهه پایداری انقلاب اسلامی در تأسیس سازمان جوانان جبهه در راستای نقش بی بدیل جوانان در حل مشکلات کشور است.
محصولی در پاسخ به این سوال که برای مسئله حجاب و آموزش پرورش و مشکلات مبتلا به جامعه جبهه پایداری چه برنامه‌ای دارد گفت: جبهه انقلاب باید نامزدهایی انتخاب کند که تمامی ارکان شریعت را پاسداری کنند؛ حجاب یکی از مهم‌ترین ضروریات اسلام است و لایحه حجاب که پیگیری شد، از کارهای دوستان جبهه انقلاب در مجلس شورای اسلامی است.
دبیرکل جبهه پایداری با اشاره به لیست مستقل یا لیست مشترک جبهه پایداری در انتخابات آتی، گفت: چون شرایط فعلی یک ماه مانده نمی‌شود دقیقاً در مورد وجود لیست واحد از طرف جریان غرب‌گرا نظر داد؛ البته ما خودمان را محدود نکردیم و با جریان‌های انقلابی گفت‌وگو می‌کنیم و ان‌شاءالله با توجه به شرایط ناظر بر فضای انتخابات، تصمیم‌گیری می‌کنیم.
کد خبر 6012701
نفیسه عبدالهی"
politics,"به گزارش خبرگزاری مهر، گروه سیاست - ۲۵ روز دیگر تا یازدهم اسفند، موعد انتخابات «خبرگان ششم» و «مجلس دوازدهم» زمان باقی است و روز به روز بر حال و هوای انتخاباتی جامعه و کنشگری‌های سیاسی - انتخاباتی احزاب و تشکل‌ها افزوده می‌شود.
در ادامه، برخی اخبار و حواشی سیاسی-انتخاباتی را مرور و زمزمه‌ها و درگوشی‌های این حوزه را در قالب یک بسته خبری، ارائه می‌کنیم. این شما و این یازدهمین بخش از سلسله «واگویه‌های انتخاباتی مهر».
دولت حامی هیچ حزب سیاسی نیست
«عبدالله مرادی» مدیرکل سیاسی وزارت کشور با اشاره به «بی‌طرفی» دولت در انتخابات گفت: «دولت هیچ کاندیدایی در انتخابات نداشته و حامی هیچ حزب سیاسی هم نیست».
نوبخت: روحانی رئیس «اعتدال و توسعه» نیست
«محمدباقر نوبخت» دبیرکل حزب «اعتدال و توسعه» طی یک نشست خبری در رشت با اشاره به عدم تصمیم قطعی برای تغییر حوزه انتخابیه خود، گفت: بنده فرزند گیلان بوده و همان محمدباقر معلم رشتی هستم و همگان از عواطف بنده نسبت به گیلان و رشت آگاه هستند به طوری‌که در هشت سال خدمتم در دولت تمامی پایان هفته در گیلان حضور داشته و در بحران برف سال ۹۸ تهران را ترک کرده و برای رفع مشکل گیلان به رشت آمدم اما طبق قانون تا ۱۹ بهمن امکان تغییر حوزه کاندیداها در کشور وجود ندارد.
وی با بیان اینکه حزب و اعتدال و توسعه برای اعلام لیست منتظر اعلام نظر نهایی شورای نگهبان برای ۱۹ بهمن است، افزود: هنوز وضعیت صلاحیت برخی کاندیدها مشخص نشده و برای اعلام سرلیست و یا اعلام لیست باید صبر کرد.
دبیرکل حزب اعتدال و توسعه با بیان اینکه حسن روحانی رئیس این حزب در کشور نیست، گفت: دبیرکل حزب اعتدال و توسعه بر اساس یک اساس‌نامه‌ای و برگزاری انتخابات در سراسر کشور انتخاب می‌شود.
نحوه مصاحبه از نامزدهای شورای ائتلاف برای قراردادن آن‌ها در فهرست انتخاباتی
«غلامعلی حدادعادل» رئیس شورای ائتلاف نیروهای انقلاب اسلامی در گردهمایی داوطلبان نمایندگی تهران در انتخابات دوازدهمین دوره مجلس شورای اسلامی، به تشریح نحوه تدوین فهرست انتخاباتی شورای ائتلاف پرداخت و گفت: در فاصله کمتر از بیست و چند روز مانده به رأی گیری با استقبال انبوه شما خواهران و برادران رو به رو هستیم که می‌باید یک فهرست ۳۰ نفره برای مردم عرضه کنیم و منتظر انتخاب مردم باشیم. در قدم اول گفتیم این ۱۲۰۰ نفری که در وبگاه شورای ائتلاف ثبت نام کردند بر حسب تخصص‌هایشان از هم تفکیک کنیم.
وی افزود: حدود ۱۴ کانون تخصصی از متخصصان انقلابی که به شورای ائتلاف پیوند دارند را تشکیل دادیم. هر فردی را بر حسب تخصصش به کانون مربوطه خودش معرفی می‌کنیم. مصاحبه‌ها از فردا آغاز می‌شود. گفتیم که این فهرست کانون‌های ما است و هر کسی خودش انتخاب کند که در کدام کانون می‌خواهد مصاحبه شود. مثلاً ممکن است یک روحانی بخواهد به عنوان یک حقوقدان به مجلس وارد شود و به همین خاطر در کارگروه حقوق ثبت نام می‌کند.
رئیس اسبق مجلس شورای اسلامی تصریح کرد: در طول دو روز ترتیباتی ایجاد کردیم که دوستان متخصص ما که دید سیاسی دارند با نامزدها مصاحبه کنند و از آنها خواستیم که بیشتر شنونده باشند و این مصاحبه شبیه مصاحبه دانشجویی دوران دکتری نیست.
وی افزود: بعداً با توجه به فکر و سابقه نامزدها که در کارنامه شما درج می‌شود، یک نمره‌ای به نامزدها داده می‌شود و ما گفتیم ۲۰ درصد از نمره‌های بالای این مصاحبه‌ها را جدا کنند و به ما بدهند که در مرحله بعد در یک فرایند دیگری و یک قدم به سوی ۳۰ نفر نهایی برداریم.
حداد عادل تصریح کرد: ملاحظاتی در بستن لیست و فهرست نهایی وجود دارد مثلاً اینکه جامعه از ما انتظار دارد که حتماً تعدادی خانم به مجلس راه پیدا کند و این نه فقط در پی غوغای دروغین (زن زندگی آزادی) بود بلکه این باور ما قبل از این قضایا بود و این قضایا باور ما را تاکید کرد. همچنین ملاحظاتی از جهت موزون بودن تخصص‌ها داریم.
واکنش فعال سیاسی به ادعای «داماد روحانی»
«امیرحسین ثابتی» از فعالان سیاسی و رسانه‌ای در واکنش به توییت «کامبیز مهدی‌زاده» داماد حسن روحانی و ادعای او مبنی بر انصراف ثابتی از مناطره، نوشت: «کامبیز مثل حسن، به راحتی دروغ می‌گوید. چون وقتی از ایرنا تماس گرفتند و گفتند با فلانی مناظره می‌کنی یا نه؟ از ابتدا قبول نکردم و گفتم فلانی جز اینکه داماد یک شخص منفور است و رد صلاحیت هم شده، هنر دیگری ندارد. لذا اگر قرار به مناظره باشد با فردی هم سطح و هم‌تراز مناظره خواهم کرد».
کد خبر 6014368"
politics,"به گزارش خبرگزاری مهر، «حسین امیرعبداللهیان» وزیر امور خارجه کشورمان طی پیامی در صفحه مجازی‌اش، به تجاوزات اخیر آمریکا و انگلیس در منطقه واکنش نشان داد و نوشت: حملات نظامی آمریکا و انگلیس به یمن و تجاوز آمریکا به عراق و سوریه را قویاً محکوم می‌کنیم. در دیدارم با دیوید کامرون وزیرخارجه انگلیس به روشنی گفتم، ""تداوم جنگ راه حل نیست"".
وزیر امور خارجه کشورمان تصریح کرد: خشم منطقه را نیازمایید. ما امنیت عراق، سوریه، یمن و فلسطین (غزه و کرانه) را امنیت منطقه می‌دانم.
کد خبر 6014584"
politics,"به گزارش خبرنگار مهر، در مراسمی با حضور امیر سرلشکر «سید عبدالرحیم موسوی» فرمانده کل ارتش جمهوری اسلامی ایران، امروز از سامانه موشکی ارتقایافته «شفق» و سامانه دید در شب «یوسف» رونمایی شد.
موشک بُرد بلند شفق، هوشمند و نقطه‌زن بوده و می‌تواند اهداف را از فاصله ۲۰ کیلومتری مورد اصابت قرار دهد.
کد خبر 6012766
هادی رضایی"
politics,"به گزارش خبرنگار مهر، حجت الاسلام سید ابراهیم رییسی رییس جمهور کشورمان در آئین تجلیل از مدال آوران المپیادهای جهانی در سخنانی ضمن تبریک فرا رسیدن ایام دهه مبارک فجر گفت: انقلاب اسلامی توجه به علم و معرفت افزایی را همواره مورد توجه و تاکید داشته است.
وی افزود: امام بزرگوار ما به عنوان رهبر این انقلاب یک عالم فرزانه بود. شما اثرات علمی امام را اگر ملاحظه کنید، مشاهده می‌کنید که ایشان علی رغم سن و سال بالا و اشتغالات فراوانی که داشتند حدود ۵۰ جلد کتاب به عنوان کتاب‌های مرجع نگاشتند.
رییسی ادامه داد: این کتاب‌ها که به آن مراجعه می‌شود از جمله کتاب‌های فقهی، فلسفی، حقوقی و کلامی و نیز کتاب‌های اخلاقی و عرفانی است که به عنوان کتاب‌هایی ارزشمندی به نگارش درآوردند.
رییس جمهور در ادامه بیان کرد: امام راحل سخنانی را در کتاب‌های خود مطرح کردند که اساتید و علمای بزرگ قبل از ایشان این سخنان را نداشتند و همه آنها مبتنی بر اصول و مبانی است.
وی افزود: امروز نیز سکاندار این انقلاب پرچمدار آن یک عالم فرزانه است که همواره بر رشد و پیشرفت علم و دانش تاکید می‌کند.
رییس جمهور گفت: اگر بخواهیم مراکز علمی قبل از انقلاب را با اکنون مقایسه کنیم کاملاً متوجه می‌شویم که آن زمان چقدر دانشگاه و دانشجو داشتیم و امروز چقدر داریم و چقدر رشد صورت گرفته است به گونه‌ای که اکنون حدود ۱۰۰ هزار نفر فقط عضو هیأت علمی دانشگاه‌ها هستند.
وی ادامه داد: با بررسی مراکز علمی و پژوهشی باید گفت، تعداد مقالات علمی در سال ۵۶ حدود ۵۰۰ مقاله بود و امروز به حدود ۷۸ هزار مقاله رسیده است.
رییسی تصریح کرد: ما قبل از انقلاب مجلات علمی نداشتیم و در حال حاضر ۳۰۰ مجله در این بخش داریم.
حجت الاسلام رییسی با تاکید بر ضرورت ارتقا علمی کشور، گفت: ارتقا علم و رتبه علمی که در کشور وجود دارد، نشان دهنده آن است که انقلاب به علم، عالم و معرفت افزایی و نیز علم آموزی توجه ویژه دارد و به دنبال به کارگیری این علم و دانش در جامعه است.
وی اذعان کرد: تاکید رهبری بر آنکه کارها به صورت علمی و دانش بنیان انجام شود، این است که علومی که در مدرسه و دانشگاه آموخته می‌شود، به صورت فناوری پایه به جامعه منتقل شود، لذا رهبری همواره به رشد شرکت‌های دانش بنیان تاکید دارند تا آثار علوم به جامعه منتقل شود.
حجت الاسلام رییسی با بیان آنکه علم و عالم در کشور بسیار مورد توجه است، گفت: ظرفیت‌های علمی ما بسیار بالا است و جوانان و نوجوانان ما می‌توانند در عرصه‌های داخلی و خارجی افتخار بیافریند، کما اینکه این جلسه هم در تجلیل از مقام آنانی است که افتخارآفرینی داشته‌اند و موجب شدند پرچم جمهوری اسلامی برافراشته شود و سرود جمهوری اسلامی نواخته شود اما باید این افتخارات حفظ شده و ارتقا یابد.
رییسی اذعان کرد: حتماً باید مسیر رشد و تعالی را اولاً برای خودتان و سپس برای جامعه داشته باشید و جامعه را از آثار علوم مثل فیزیک شیمی و ریاضی، برخوردار کنید و باید جامعه به دست شما بهره‌مند و برخوردار شود زیرا اینکه صرفاً رتبه علمی آورده شود و شغلی و درآمدی کسب شود موجب نقش آفرینی در جامعه نمی‌شود.
حجت الاسلام رییسی تاکید کرد: توجه به حل مساله و مشکل و کمک به جامعه و مردم موضوع بسیار مهمی است. ما باید افراد موثری در جامعه باشیم و این اثرگذاری بسیار اهمیت دارد.
رییس جمهور با بیان اینکه موضوع شاگرد پروری و نخبه پروری موضوعی بسیار مهم است، گفت: شما نباید در این جایگاه متوقف شوید و باید تلاش کنید که از این جایگاه علمی به مردم خدمت کرده و گره گشایی از مشکلات جامعه داشته باشید.
حجت الاسلام رییسی اظهار داشت: عرصه خلاقیت و نوآوری و نظریه پردازی بسیار مهم و با اهمیت است. پیشینیان سخنانی گفتند که محترم است و جایگاهشان محفوظ است اما آیا ما هم باید همان سخنان را بگوییم، لذا باید بر اساس مبانی استوار نظریات و سخنانی نو گفته شود و این در واقع همان سخن از نظریه پردازی است.
وی ادامه داد: شاگردانی بودند که زمانی که کتاب خود را نوشتند سخنان جدید ونظرات نویی داشتند که نشان می‌داد، سواد وتوان علمی آنها از استادشان بیشتر است. البته شأن استاد محفوظ است اما راه نظریه پردازی و ارائه سخنان نو همواره باز است.
رییس جمهور گفت: مسیر و راه اندیشه و فکر کردن باشگاه دانش پژوهان جوان است و باید گفت این باشگاه دانش پژوهان جوان در واقع اندیشه ورزی است. در این باشگاه باید از نتیجه مبارزات فکر و اندیشه نو خلق شود به گونه‌ای که مسائلی را که غربی‌ها نتوانستند حل شود توسط شما در این باشگاه حل شده چون ما می‌توانیم درس صنعت معدن کشاورزی آب برق و سایر عرصه‌ها خیلی کارها را انجام دهیم.
وی ادامه داد: نخبگان علمی ما نشان دادند که می‌توانند در جایگاه‌های رفیع علمی قرار بگیرند و به جایگاه‌های برتر صعود کنند و باید شاهد آن باشیم که از جمع این نخبگان علمی حل مسائل و مشکلات صورت گیرد.
رییس قوه اجرایی کشور بیان کرد: لازم است تا نخبگان شناسایی شده که موضوعی مهم است.
رییس جمهور افزود: برای حل مسائل حتماً باید در کارگروه‌ها نخبگان را دعوت کرد و در نشست‌هایی کارها و مشکلات توسط آنان را کارشناسی کرد.
رییسی بیان کرد: در رابطه با تجهیزات باشگاه دانش پژوهشان، دولت کاملاً موافق است و باید اقدامات لازم انجام شود. در عین نسبت به جذب نیرو همواره تاکید داشتم باید عدالت برقرار باشد و شایستگان مورد توجه باشند و با توجه به شایستگی‌ها به کار گرفته شوند.
رییس جمهور اذغان کرد: همه باید تلاش کنند تا این باشگاه نماد علم افزایی و علم آموزی و کاربرد علم و دانش در جامعه شود.
کد خبر 6013788"
politics,"به گزارش خبرگزاری مهر، حسین امیرعبداللهیان وزیر امور خارجه جمهوری اسلامی ایران و سامح شکری، وزیر امور خارجه جمهوری عربی مصر، پنجشنبه شب در یک تماس تلفنی، در خصوص روابط دوجانبه و تحولات منطقه با تمرکز بر جنگ غزه گفت‌وگو و تبادل نظر کردند.
دو وزیر در این گفت‌وگو، تحولات اخیر در روابط دوجانبه از جمله مذاکرات رؤسای جمهور دو کشور در ریاض و تماس تلفنی اخیر ایشان را مورد توجه قرار دادند و برای ادامه تماس‌ها و دیدارها در آینده توافق کردند.
امیرعبداللهیان و سامح الشکری در این تماس چگونگی پیگیری توافقات رؤسای جمهور مصر و ایران را مورد توجه قرار دادند.
وزیر امور خارجه کشورمان در بخشی از این گفت و گو، با اشاره به تشدید تنش‌ها در منطقه غرب آسیا و نگرانی نسبت به تداوم رویکرد تنش آفرین برخی کنشگران فرامنطقه‌ای، ریشه بحران را در ادامه جنگ علیه غزه، اشغالگری و جنایات رژیم صهیونیستی برشمرد و افزود: ایران به دنبال گسترش جنگ نیست؛ زیرا ما جنگ را راه حل بحران‌های فزاینده در منطقه نمی‌دانیم.
امیرعبداللهیان افزود: همه کشورها باید بر توقف فوری جنگ و جنایات علیه غزه و بر راهکار سیاسی برای حل بحران در غزه و کرانه باختری تمرکز نمایند.
وزیر امور خارجه کشورمان با تشکر از تلاش‌های دولت مصر در زمینه ارسال کمک‌های بشردوستانه به ساکنان غزه، از آمادگی ایران برای ارسال اقلام ضروری مورد نیاز مردم مظلوم فلسطین با مساعدت و هماهنگی دولت مصر و سازمان ملل متحد خبر داد.
طرفین در این گفت‌وگو بر ضرورت تداوم تحرکات دیپلماتیک برای توقف فوری جنایات رژیم صهیونیستی علیه مردم مظلوم فلسطین، امدادرسانی به مردم فلسطین و مخالفت جدی و مؤثر با طرح‌های صهیونیستی برای کوچاندن اجباری فلسطینیان به مصر و اردن تاکید کردند.
وزرای امور خارجه جمهوری اسلامی و مصر، در پایان بر اهمیت تلاش‌های جمعی کشورهای منطقه برای حفظ ثبات و آرامش تاکید کرده و توقف جنگ علیه غزه را کلید برقراری آرامش و ثبات در کل منطقه دانستند.
در این گفت وگوی مفصل تلفنی همچنین بررسی تحولات در دریای سرخ از جمله موضوعات مورد گفت وگوی وزرای خارجه ایران و مصر بود.
کد خبر 6011657
هادی رضایی"
politics,"به گزارش خبرگزاری مهر، امیرعبداللهیان وزیر امور خارجه کشورمان و اسماعیل هنیه رئیس دفتر سیاسی جنبش حماس، پنجشنبه شب در یک تماس تلفنی، آخرین تحولات مرتبط با تهاجم وحشیانه رژیم صهیونیستی علیه غزه را مورد بررسی قرار دادند.
وزیر امور خارجه در این گفت‌وگو، با اشاره به تماس‌ها و دیدارهای اخیر خود با مقامات دیگر کشورها و سازمان‌های بین‌المللی، توقف فوری جنایات رژیم صهیونیستی علیه مردم بی‌پناه غزه را کلید برقراری ثبات و آرامش در کل منطقه خواند.
امیرعبداللهیان ضمن تجلیل از مقاومت قهرمانانه ملت فلسطین در ۴ ماه گذشته، تاکید نمود تنها ملت فلسطین به عنوان صاحبان اصلی این سرزمین، حق دارند در مورد سرنوشت و آینده خود تصمیم بگیرند و هیچ طرفی نمی‌تواند اراده و طرح‌های سیاسی خود را بر آن‌ها تحمیل نماید.
اسماعیل هنیه نیز با ارائه گزارشی از ایستادگی و پایداری وصف ناپذیر ملت و گروه‌های مقاومت فلسطینی در نوار غزه و کرانه باختری و طرح‌ها و ابتکارات سیاسی مطرح شده برای توقف جنایات رژیم صهیونیستی به نوار غزه و تبادل اسرا، تاکید کرد گروه‌های مقاومت با حفظ وحدت و انسجام خود، تنها در صورت تحقق منافع عالیه ملت فلسطین، ابتکارات مطروحه مورد توجه قرار می‌دهند.
کد خبر 6011621
هادی رضایی"
politics,"امیر سرتیپ کیومرث حیدری، فرمانده نیروی زمینی ارتش با صدور پیامی، درگذشت امیر سرتیپ دوم غضنفر آذرفر، فرمانده اسبق لشکر ۶۴ ارومیه و فاتح عملیات کربلای ۷ را تسلیت گفت.
به گزارش روابط عمومی ارتش، متن پیام به این شرح است:
در این پیام آمده: خبر درگذشت ناگهانی و عروج آسمانی مرد حماسه‌ساز سال‌های دفاع مقدس، سرباز ارتش اسلام و مجاهد نستوه، امیر سرتیپ دوم آذرفر، موجب تأسف و تألم خاطر همگان در نیروی زمینی ارتش شد.
مرحوم امیر سرتیپ دوم غضنفر آذرفر قهرمانی ایثارگر و رزمنده‌ای مخلص بود که جراحات و صدمات متعدد ناشی از دوران هشت سال دفاع مقدس را مدالی پرافتخار و عطیه‌ای الهی بر خود می‌دانست.
ایشان در ایمان، رشادت، اخلاص و ولایت‌مداری، اسوه‌ای تکرارنشدنی بود و فقدان این سرباز مخلص میهن، همرزمان آن بزرگوار در ارتش مکتبی و ولایی را متأثر کرد.
اینجانب به نیابت از تمام همرزمانم در نیروی زمینی محوری قهرمان ارتش، درگذشت امیر سرتیپ دوم غضنفر آذرفر را خدمت خانواده محترم ایشان تسلیت عرض می‌نمایم و از درگاه خداوند متعال، برای آن مرحوم علوّ درجات و برای بازماندگان صبر جمیل را خواهانم.
کد خبر 6014343"
politics,"به گزارش خبرگزاری مهر، «هانس گروندبرگ» نماینده ویژه دبیر کل سازمان ملل متحد در امور یمن در جریان سفر به تهران با امیرعبداللهیان وزیر امور خارجه کشورمان دیدار کرد.
طرفین در این دیدار در خصوص آخرین تحولات منطقه با تمرکز بر موضوع یمن گفتگو کردند.
وزیر امور خارجه کشورمان در این دیدار تاکید کرد که رویکرد نظامی دولت آمریکا و به خصوص حملات نظامی آمریکا و انگلیس علیه یمن و قرار دادن مجدد نام انصارالله در فهرست تروریستی ایالات متحده، شرایط را پیچیده‌تر و راه حل سیاسی را با مشکل مواجه کرده است.
رئیس دستگاه دیپلماسی همچنین با محکوم کردن تجاوزات اخیر آمریکا به اهدافی در سوریه و عراق، آن را ناشی از تداوم رویکرد اشتباه و ناکام این کشور برای حل و فصل مسائل با توسل به زور و نظامی گری دانست.
دکتر امیرعبداللهیان با اشاره به تداوم حمایت کشورمان از برقراری صلح و امنیت پایدار در یمن، تاکید کرد تلاش‌ها در جهت برقراری ثبات و امنیت در سراسر منطقه، به نفع همه کشورهای منطقه خواهد بود.
نماینده ویژه دبیرکل سازمان ملل در امور یمن نیز در ابتدای این دیدار، مراتب تسلیت مجدد خود را به دکتر امیرعبداللهیان و خانواده شهدای حادثه تروریستی در حاشیه مراسم سالگرد بزرگداشت شهید سلیمانی در کرمان ابراز داشت.
هانس گروندبرگ با تقدیر از موضع و اهتمام جمهوری اسلامی ایران به ثبات و امنیت در منطقه به خصوص یمن، گزارشی از اقدامات سازمان ملل متحد در خصوص ایجاد صلح و آرامش در یمن و کاهش تنش‌ها در داخل این کشور ارائه کرد و ضرورت حل و فصل ریشه‌ای بحران‌های منطقه با استفاده از ظرفیت‌های درون منطقه‌ای را مورد تاکید قرار داد.
کد خبر 6013188
نفیسه عبدالهی"
politics,"به گزارش خبرگزاری مهر، ظهر امروز (پنج شنبه) دوازدهم بهمن ماه نشست اعلام موجودیت سازمان جوانان جبهه پایداری انقلاب اسلامی با حضور جمعی از مسؤولان، نمایندگان مجلس و جوانان در دانشگاه امیرکبیر برگزار شد.
در این مراسم حجت‌الاسلام علی مصباح، حجت الاسلام مرتضی آقاتهرانی، صادق محصولی، علی خضریان، مجید متقی فر، زهره سادات لاجوردی، زهره طبیب زاده، رضا رخسایی، محمد حسین قائد شرف، سعید توانا راد و علیرضا تسلیمی از جمله شرکت کنندگان و سخنرانان این نشست بودند.
بیانیه سازمان جوانان جبهه پایداری انقلاب اسلامی
یَا أَیُّهَا الَّذِینَ آمَنُوا مَنْ یَرْتَدَّ مِنْکُمْ عَنْ دِینِهِ فَسَوْفَ یَأْتِی اللَّهُ بِقَوْمٍ یُحِبُّهُمْ وَیُحِبُّونَهُ أَذِلَّهٍ عَلَی الْمُؤْمِنِینَ أَعِزَّهٍ عَلَی الْکَافِرِینَ یُجَاهِدُونَ فِی سَبِیلِ اللَّهِ وَلَا یَخَافُونَ لَوْمَهَ لَائِمٍ ذَلِکَ فَضْلُ اللَّهِ یُؤْتِیهِ مَنْ یَشَاءُ وَاللَّهُ وَاسِعٌ عَلِیمٌ
انقلاب اسلامی ایران این یادگار خمینی کبیر آغاز مجدد عصر ایمان، اعتقاد، آزادی، عدالت و کرامت انسانی بود. انقلابی که مسیر اولیاء و اوصیاء را در طول تاریخ به انتهای آنکه ظهور منجی است خواهد رساند.
امروز در آستانه ۴۵ امین سالگرد این نقطه عطف تاریخی، در شرایطی هستیم که برون داد آن یعنی جمهوری اسلامی به گام دوم حیات طیبه خود رسیده است.
حال در این مرحله سرنوشت ساز تاریخی، موفقیت‌ها و شکست‌ها بیش از پیش تعیین کننده خواهد بود. سازمان دهی و تربیت نسل جوان مومن و متعهد به آرمان‌های انقلاب و آشنا مسائل و مشکلات کشور کلید ادامه این مسیر مقدس است. جبهه پایداری به عنوان یک تشکیلات منسجم سیاسی در راستای نیل به این هدف بر خود لازم می‌داند بستر رشد و تعالی و کنشگری متکی بر اصول را برای جوانان مومن انقلابی فراهم نماید.
جوانانی که آینده ساز این کشور ذیل سایه ولایت مطلقه فقیه می‌باشند و آرمان گرایی آنها در کنار بیش از ۴۰ سال تجربه تلخ و شیرین نظام مقدس جمهوری اسلامی، تضمین کننده آرامش دل روح خدا و امیدواری امام خامنه ای عزیز و حکیم، نسبت به آینده خواهد بود.
در ایام پربرکت دهه فجر انقلاب اسلامی، این شاگردان علامه مصباح (رحمت الله علیه) سازمان جوانان جبهه پایداری را به منظور آموزش، سازماندهی و کنشگری جوانان انقلابی در عرصه‌های سیاسی و فرهنگی و دیگر حوزه‌ها تاسیس نموده‌اند. در انتها از تمامی دلبستگان انقلاب و آنان که دل در گرو حب وطن دارند دعوت می‌نماییم تا با حضور و فعالیت صادقانه خود در این مجموعه تکلیف خود را در راستای دفاع از آرمان‌ها و تعالی کشور عزیزمان ادا نمایند.
کد خبر 6011584
هادی رضایی"
politics,"به گزارش خبرنگار مهر، «غلامعلی حدادعادل» رئیس شورای ائتلاف نیروهای انقلاب اسلامی عصر امروز (شنبه) در گردهمایی داوطلبان نمایندگی تهران در انتخابات دوازدهمین دوره مجلس شورای اسلامی ضمن تبریک دهه فجر و سالروز پیروزی انقلاب اسلامی ملت ایران و همچنین پیروزی تیم ملی فوتبال کشورمان گفت: امام خمینی مسیر ملت ایران را به سوی نور دگرگون کرد. در مقدمه اشاره‌ای به معنا و اهمیت انقلاب اسلامی می‌کنم. مهم‌ترین دستاورد انقلاب اسلامی ایجاد حکومت دینی است زیرا که در عالم سیاست در دنیای غرب پرونده حکومت دینی را بسته بودند.
وی افزود: در دنیای غرب از رنسانس و نهضت نوزایی به این سو به این جمع‌بندی رسیده بودند که باید به سوی جامعه‌ای سکولار حرکت کنند که در عرصه سیاست لازمه آن جدایی دین از سیاست باشد. سکولاریسم یکی از اصول مسلم دوران تجدد یعنی از رنسانس به این سو در تفکر غربی است. هیچکس در دنیای غرب تقریباً شک نکرده بود مگر بعد از پیروزی انقلاب اسلامی!
رئیس اسبق مجلس شورای اسلامی تصریح کرد: امام خمینی با انقلاب اسلامی در مقابل این تصمیم ایستادند و با رجوع به فطرت الهی مردم و ایمان اسلامی، مردم را برای تشکیل حکومت اسلامی فراخواندند و مردم هم با جان و دل اطاعت کردند و جان فدا کردند تا حکومت دینی برپا شود.
وی افزود: اجمالاً بدانید در عالم سیاست و حکومت اعتقاد به خدا پشتوانه اخلاق است. شما اگر می‌خواهید بدانید حکومت جدای از خدا با بشر چه می‌کند به دنیای امروز نگاه کنید و ببینید در این ساعاتی که ما اینجا نشستیم در غزه و فلسطین چه می‌گذرد. این بی‌رحمی و این جنایت و این بی‌اخلاقی و این ددمنشی از جانب آمریکا صورت می‌گیرد که خود را اوج و مظهر اکمل تمدن غربی می‌داند. وقتی خدا نباشد اخلاق ممکن است در حرف و سخن به زبان بیاید اما پشتوانه نخواهد داشت. در عمل حرف اخلاقی می‌زنند ولی در عمل ببینید چه می‌کنند.
وی افزود: هر کجا که زورشان برسد برای تأمین منافع خودشان با بقیه مردم همان کاری را می‌کنند که امروز در غزه با مردم مظلوم فلسطین می‌کنند. نتیجه جدا شدن حکومت از دین و دینداری است که اخلاق پشتوانه خودش را از دست می‌دهد.
حدادعادل تصریح کرد: حقانیت انقلاب اسلامی با شناختن باطل بودن دشمن این انقلاب که آمریکا باشد شناخته می‌شود. یعنی اگر کسی خودش نتواند به حقانیت این انقلاب پی ببرد کافی است که ببیند آن دشمنی که از روز اول در مقابل این انقلاب ایستاده بوده چه وضعی در دنیای امروز دارد.
وی افزود: باید با ایمان و امید حرکت کنیم. این دو کلید واژه را مقام معظم رهبری در ۱۴ خرداد در مراسم سالروز ارتحال امام بیان کردند. همین پیشرفت‌های جمهوری اسلامی ایران با ماندگاری و مقاومت در برابر این همه توطئه، تحریم و تحریف و انواع تلاش‌ها برای براندازی از سوی همه شبکه‌های ماهواره‌ای و شبکه‌های اجتماعی همراه بود. جمهوری اسلامی اگرچه صدمه می‌بیند اما ایستاده است مثل سرو و پیشرفت می‌کند.
وی افزود: اگر یک صدم این فشارها را بر ملت دیگری تحمیل کرده بودند، نمی‌توانست دوام بیاورد. نگاهی به کشورهای اطراف خودمان کنیم. من نباید اسم کشوری را بیاورم اما بدانید مقام بالای یک کشور یک کلمه خلاف میل آمریکا در همین منطقه گفتند، دو هفته طول نکشید که از مقام خودش کنار زده شد.
حدادعادل گفت: ما ۴۵ سال است که به آمریکا و متحدان او نه گفتیم و با شعار نه شرقی و نه غربی جمهوری اسلامی به پیروزی رسیده‌ایم و امروز کشور سربلند است از اینکه به دست خود مردم اداره می‌شود. رهبری فرمودند به قله نزدیکیم و ایمان و امید را برای ما کلید واژه و راهنما قرار داده‌اند. واقعاً حق داریم که امیدوار باشیم با یک ملتی که ایمان دارد.
رییس شورای ائتلاف نیروهای انقلاب اسلامی گفت: تهران ۳۰ نفر نماینده می‌خواهد و امروز بیش از دو هزار نفر داوطلب ورود به مجلس شدند و می‌توانیم بگوییم تقریباً به ازای هر کرسی نمایندگی تهران بین ۷۰ تا ۸۰ داوطلب هستند. یعنی اگر هیچ ضابطه‌ای نبود و ما می‌خواستیم قرعه کشی کنیم بین این ۲۰۰۰ نفر، احتمال اینکه هر یک نفر وارد مجلس شود نسبت ۱ به ۸۰ بود.
وی افزود: این ربطی ندارد که شورای ائتلاف شما را معرفی کند و یا در فهرست باشید یا نباشید؛ این یک واقعیت است و باید به این به عنوان یک واقع بینی توجه کنید. باید از خودمان بپرسیم هر یک از شما خواهران و برادران واقعاً چه کسی شایسته نمایندگی ملت و نمایندگی مردم تهران در مجلس شورای اسلامی است.
حدادعادل تصریح کرد: جایگاه نمایندگان تهران در مجلس شباهت دارد به جایگاه تهران در کل کشور؛ چطور تهران در کل کشور یک مرکزیت دارد، همین اهمیت را نمایندگان تهران در مجلس دارند. یعنی ما در هیچ شهر بزرگی از شهرهای ایران بیش از پنج یا شش نماینده نداریم و تهران سی نماینده دارد. همیشه از اول انقلاب نمایندگان تهران پیشران مجلس بودند و هویت بخش بودند. نمی‌گویم که بقیه بیکار بودند اما نمایندگان تهران پیشانی مجلس بودند.
وی افزود: کسی که نماینده می‌شود، باید در درجه اول واجد دانش لازم باشد. کشور باید با علم و دانش اداره شود. امروز در هر موضوعی که از مسائل اساسی وارد می‌شویم می‌بینیم که با مسائل علمی مواجه هستیم و باید آگاهی داشته باشیم به آن مسئله از جمله اقتصاد که مسئله اصلی کشور ما است.
حدادعادل گفت: نمایندگی مجلس مستلزم تجربه است قانونگذاری کار دشواری است. من بیش از ۴۲ ساله است عضو شورای عالی آموزش و پرورش هستم. شورای عالی آموزش و پرورش یک مجلس کوچک است که قوانین مدرسه‌ای را تصویب می‌کند ما بعد از ۴۲ سال کار، هنوز وقتی یک قانون تصویب می‌کنیم ۶ ماه بعد می‌بینیم یک کسی از یک شهرستان نامه نوشته است که در این مقرراتی که گذاشتیم یه گوشه آن را ندیدید.
وی افزود: در مجلس باید در مورد همه امور تصمیم گرفته شود و چقدر احاطه لازم دارد. شناخت مسائل و شناخت از شرایط بین المللی و شرایط منطقه مهم است. مجلس برای آحاد ۸۵ میلیون نفر تعیین تکلیف می‌کنند.
حدادعادل گفت: در فاصله کمتر از بیست و چند روز مانده به رأی گیری با استقبال انبوه شما خواهران و برادران رو به رو هستیم که می‌باید یک فهرست ۳۰ نفره برای مردم عرضه کنیم و منتظر انتخاب مردم باشیم. در قدم اول گفتیم این ۱۲۰۰ نفری که در وبگاه شورای ائتلاف ثبت نام کردند بر حسب تخصص‌هایشان از هم تفکیک کنیم.
وی افزود: حدود ۱۴ کانون تخصصی از متخصصان انقلابی که به شورای ائتلاف پیوند دارند را تشکیل دادیم. هر فردی را بر حسب تخصصش به کانون مربوطه خودش معرفی می‌کنیم. مصاحبه‌ها از فردا آغاز می‌شود. گفتیم که این فهرست کانون‌های ما است و هر کسی خودش انتخاب کند که در کدام کانون می‌خواهد مصاحبه شود. مثلاً ممکن است یک روحانی بخواهد به عنوان یک حقوقدان به مجلس وارد شود و به همین خاطر در کارگروه حقوق ثبت نام می‌کند.
رئیس اسبق مجلس شورای اسلامی تصریح کرد: در طول دو روز ترتیباتی ایجاد کردیم که دوستان متخصص ما که دید سیاسی دارند با نامزدها مصاحبه کنند و از آنها خواستیم که بیشتر شنونده باشند و این مصاحبه شبیه مصاحبه دانشجویی دوران دکتری نیست.
وی افزود: بعداً با توجه به فکر و سابقه نامزدها که در کارنامه شما درج می‌شود، یک نمره‌ای به نامزدها داده می‌شود و ما گفتیم ۲۰ درصد از نمره‌های بالای این مصاحبه‌ها را جدا کنند و به ما بدهند که در مرحله بعد در یک فرایند دیگری و یک قدم به سوی ۳۰ نفر نهایی برداریم.
حدادعادل تصریح کرد: ملاحظاتی در بستن لیست و فهرست نهایی وجود دارد مثلاً اینکه جامعه از ما انتظار دارد که حتماً تعدادی خانم به مجلس راه پیدا کند و این نه فقط در پی غوغای دروغین (زن زندگی آزادی) بود بلکه این باور ما قبل از این قضایا بود و این قضایا باور ما را تاکید کرد. همچنین ملاحظاتی از جهت موزون بودن تخصص‌ها داریم.
وی افزود: شما انشالله به قصد قربت و با نیت خدایی قدم به این عرصه داوطلبی گذشتید. نفس حضور انبوه شما امیدبخش و مایه تشکر است؛ ولی من می‌خواهم عرض کنم تنها جای خدمتگزاری به انقلاب و کشور، نمایندگی مجلس نیست. کشور هزاران مسئله دارد که باید به دست امثال شما حل شود.
کد خبر 6013468
محمد مهاجرانی"
politics,"به گزارش خبرگزاری مهر، در جلسه امروز یکشنبه هیأت دولت که به ریاست سید ابراهیم رییسی برگزار شد، وزرا و اعضای کابینه با ارائه گزارشاتی به تشریح عملکرد و اقدامات صورت گرفته در حوزه کاری خود پرداختند.
در این جلسه زارع‌پور وزیر ارتباطات و فناوری اطلاعات ضمن تقدیر از حضور رییس جمهور در مراسم روز ملی فناوری فضایی گفت: یکی از دلایل توفیقات کشور در حوزه فناوری فضایی اهتمام و راهبری شخص رییس جمهور در این حوزه است.
نیکبخت وزیر جهادکشاورزی نیز با اشاره به اقدام قابل توجه و چشمگیر دولت در رفع مشکل صدور مجوز صیادان در هرمزگان و سیستان و بلوچستان گفت: تا پیش از این دولت ۱۳ هزار و ۷۷۰ شناور مجوز صیادی نداشتند و مالکین آنها سالیان متمادی در انتظار دریافت مجوز بودند که بحمدالله در سفر رییس جمهور به هرمزگان مشکل این صیادان مرتفع و موجبات خشنودی و رضایت جامعه صیادی در جنوب کشور و مردمان این منطقه را فراهم کرد.
دهقانی فیروزآبادی معاون علمی، فناوری و اقتصاد دانش‌بنیان رییس جمهور از افتتاح بزرگترین راکتور نانو ازن‌ساز آب در کشور برای اولین بار در دنیا خبر داد و گفت: روز گذشته بزرگترین راکتور نانو ازن‌ساز که آب را از بو و طعم بد تصفیه می‌کند، افتتاح شده و در حال حاضر به ۳۲۰ هزار نفر خدمت‌رسانی می‌کند.
وی افزود: این تکنولوژی برای اولین بار در دنیا با چنین ابعادی ساخته شده که از افتخارات ملی محسوب می‌شود.
اسماعیلی وزیر فرهنگ و ارشاد اسلامی نیز در این جلسه از استقبال چشمگیر مردم و رونق جشنواره فیلم فجر خبر داد و گفت‌: امسال همه صندلی‌های سینماها برای تماشای فیلم‌ها فروخته شده و هر شب چند سانس ویژه نیز برای برخی فیلم‌ها برگزار می‌شود و جشنواره از شور و نشاط بسیار خوبی برخوردار است.
بذرپاش وزیر راه و شهرسازی در گزارشی به آغاز عملیات اجرایی احداث دو شهر ساحلی در هرمزگان در سفر اخیر رییس جمهور به این استان اشاره و تصریح کرد: در این سفر در کنار پروژه‌های متعددی که به بهره‌برداری رسید، عملیات اجرایی دو پروژه احداث شهر ساحلی در خلیج فارس و مکران مرکزی در راستای سیاست‌های اقتصاد دریا محور مورد تاکید رهبری آغاز شد. این دو شهر از جمله ۲۷ نقطه ساحلی بود که با همت معاون اول محترم مقدمات اجرای آنها انجام و در شورای‌عالی شهرسازی نیز مکان‌یابی و در سفر اخیر رییس جمهور عملیات اجرایی آنها آغاز شد.
وزیر راه و شهرسازی همچنین به اقدامات این وزارتخانه در بخش روستایی نیز اشاره کرد و گفت‌: در حوزه روستا بیش از ۵۰۰ هزار قطعه زمین تأمین و تا پایان امسال واگذار خواهد شد. ۴۰۰ هزار مسکن روستایی نیز احداث شده و در کنار این اقدامات تا پایان سال ۳ هزار کیلومتر راه روستایی احداث خواهد شد که نشان دهنده توجه ویژه دولت به جامعه روستایی است.
علی‌آبادی وزیر صنعت، معدن و تجارت نیز با اشاره به برگزاری جشن احیای ۶۱۰ واحد تولیدی و صنعتی در هرمزگان در سفر رییس جمهور به این استان گفت‌: با این اقدام بزرگ در استان هرمزگان هیچ شرکت بزرگ تعطیل یا نیمه تعطیل وجود ندارد و همه شرکت‌ها به چرخه تولید بازگشته‌اند. تنها ۵۰ شرکت کوچک که امکان فعالیت در رسته خود را ندارند نیازمند تغییر رسته هستند که اقدامات آن نیز در حال انجام است.
سید ابراهیم رییسی نیز طی سخنانی در این جلسه با بیان اینکه با اطلاع‌رسانی به موقع همه اقدامات و تلاش‌های دولتمردان باید رویکرد امیدبخشی در جامعه دنبال شود، احیای همه شرکت‌های بزرگ تولیدی و صنعتی راکد در هرمزگان و راه‌اندازی بندر تخصصی خمیر و بنادر سیریک، بوموسی و اسکله شماره دو بندر پارسیان در این استان را از جمله اقدامات مسرت‌بخش، امیدآفرین و شایسته تقدیر عنوان کرد و از استاندار و همه دستگاه‌های اجرایی خواست اقدامات صورت گرفته در استان هرمزگان را برای مردم تبیین کنند.
رییس جمهور همچنین بر تلاش مضاعف همه دستگاه‌ها برای اجرای مصوبات دور اول و دوم سفرهای استانی تاکید کرد.
کد خبر 6014559
محمد مهاجرانی"
politics,"به گزارش خبرگزاری مهر، امیر علیرضا صباحی فرد فرمانده نیروی پدافند هوایی ارتش در آئین هفتمین دوره دانش آموختگی دانشجویان دانشگاه پدافند هوایی خاتم الانبیا (ص) این نیرو، ضمن گرامیداشت چهل و پنجمین سالگرد پیروزی انقلاب اسلامی، اظهار داشت: تبیین دستاوردهای نظامی دفاع مقدس برای نسل جوان و انقلابی بسیار مهم و حائز اهمیت است.
وی در ادامه با اشاره به اهمیت انتقال تجربیات دفاع مقدس به دانشجویان و نسل جوان گفت: امروز وظیفه داریم مفاهیم و تجربیات خود را به افرادی که جنگ را درک نکرده‌اند و فقط در مورد آن خوانده و شنیده‌اند منتقل کنیم.
امیر صباحی فرد با اشاره به نقش آفرینی جوانان، دانشگاه‌ها و مراکز علمی و تحقیقاتی کشورمان بعد از انقلاب اسلامی و مقایسه آن با دوران پیش از انقلاب، افزود: خودکفایی تجهیزاتی، اعتماد به نفس و تکیه بر دانش بومی از جمله دستاوردهای بی بدیل جمهوری اسلامی ایران در ۴ دهه اخیر است.
فرمانده نیروی پدافند هوایی ارتش با برشمردن اقدامات ارزنده این نیرو در حراست از مرزهای هوایی کشورمان، اضافه کرد: توانمندی بالای تجهیزات پدافندی کشورمان در رصد و شناسایی پرنده‌های بیگانه به‌صورت شبانه‌روزی و با ذکاوت و هوشیاری بالا در حال انجام است.
امیر صباحی فرد با تاکید بر ضرورت به‌کارگیری اساتید نخبه در دانشگاه پدافند، گفت: رکن پیشرفت قدرت نظامی کشور، دانشگاه‌های نظامیِ در تراز انقلاب اسلامی است.
وی با بیان اینکه دانشگاه پدافند هوایی خاتم‌الانبیاء (ص) در زمینه کارگاه‌ها و تجهیزات آزمایشگاهی و فنی جزو دانشگاه‌های برتر در سطح کشور است، تصریح کرد: دانشگاه پدافند از جمله دانشگاه‌های ممتاز کشور است و نوید آینده‌ای درخشان و تحولی عظیم در مجموعه پدافند را می‌دهد.
کد خبر 6014291"
politics,"به گزارش خبرگزاری مهر، نشست حسین امیرعبداللهیان وزیر امور خارجه کشورمان و برخی اعضای شورای هماهنگی تبلیغات اسلامی و ستاد مرکزی دهه فجر انقلاب اسلامی در خصوص برنامه‌های بین المللی و برون مرزی دهه فجر برگزار شد.
کد خبر 6010847
محمد مهاجرانی"
politics,"به گزارش خبرگزاری مهر، جلسه «بررسی عملکرد سازمان بیمه سلامت ایران» با حضور دادستان، معاونین و حسابرسان دیوان محاسبات کشور و همچنین مدیرعامل و جمعی از مدیران سازمان بیمه سلامت، در این نهاد نظارتی برگزار شد.
علی کامیار در این جلسه در خصوص بودجه پیشنهادی سازمان بیمه سلامت برای سال ۱۴۰۳ اظهار داشت: مبنای بودجه ریزی باید متناسب با واقعیات و نیازسنجی باشد، چراکه در غیر این صورت، مشکلات بسیاری بر سر راه تحقق آن حادث خواهد شد.
وی موضوع تخصیص ارز ترجیحی به اقلام دارویی را از مسائل مهم دانست و تاکید کرد: باید بررسی شود که چرا علیرغم اختصاص ارز دولتی به اقلام دارویی، هنوز مشکل کمبود دارو در کشور خودنمایی می‌کند.
کامیار ضمن تاکید بر اجرای کامل طرح نسخه الکترونیکی، بیان داشت: الکترونیکی کردن نسخه‌های پزشکان از مواردی بود که برکات زیادی را به همراه داشت اما لازم است با هدفگذاری زمانی، تا تحقق کامل و صددرصدی این طرح، آن را پیگیری کرد.
در ادامه این جلسه کیومرث داودی، معاون فنی و حسابرسی امور عمومی و اجتماعی دیوان محاسبات طی سخنانی گفت: این نهاد نظارتی طی گزارشی تخصصی، عملکرد سازمان بیمه سلامت در ۶ حوزه «بودجه پیشنهادی سال ۱۴۰۳»، «منابع و مصارف سازمان»، «وضعیت مشمولین تحت پوشش بیمه سلامت»، «طرح دارویار و نسخ الکترونیک»، «بدهی سازمان به مراکز درمانی و مطالبات از دولت» و «عملکرد شرکت‌های زیرمجموعه» بررسی نموده است.
همچنین محمد مهدی ناصحی، مدیرعامل سازمان بیمه سلامت ایران نیز در این جلسه با قدردانی از رویکرد پیشگیرانه و حمایتی دیوان محاسبات کشور، گفت: طبق استانداردهای بین‌المللی، تحقق سه عامل «پوشش جمعیتی»، «پوشش دارویی» و «تأمین مالی بیمه شدگان» از شاخصه‌هایی است که می‌توان بر اساس آن بیمه گذار را قضاوت و امتیازدهی کرد که بر این اساس سازمان بیمه سلامت ایران، از کیفیت خدمات دهی مطلوبی برخوردار است.
مدیرعامل بیمه سلامت با اشاره به اینکه در دوران همه‌گیری ویروس کرونا، اقدامات مناسبی در راستای جلوگیری از شیوع آن صورت گرفت، اظهار داشت: پوشش بیمه‌ای رایگان ۵ دهک نخست درآمدی، خدمت رسانی به بیماران پرهزینه و صعب العلاج و تحقق پروژه نسخه الکترونیک پزشکان از جمله اقدامات مهمی است که به سرانجام رسیده است.
کد خبر 6012800
نفیسه عبدالهی"
politics,"به گزارش خبرگزاری مهر، هیأت سازمان ملل به ریاست «گروندبرگ» که به کشورمان سفر نموده با خاجی مشاور ارشد وزیر در امور ویژه سیاسی ملاقات کرد.
در این مذاکره طرفین آخرین تحولات منطقه و بویژه یمن را مورد بحث و بررسی قرار داده و ابراز امیدواری کردند پیشرفت‌های حاصل شده در حل و فصل سیاسی یمن به نتایج نهایی برسد.
خاجی با اشاره به نسل کشی مردم غزه توسط رژیم صهیونیستی تاکید کرد نمی‌توان از مردم و دولت‌های منطقه انتظار داشت نسبت به این جنایات بی تفاوت باشند.
علاوه بر آن آمریکا نمی‌تواند از ما و کشورهای منطقه بخواهد خویشتن‌دار باشیم در حالی‌که از رژیم صهیونیستی حمایت تسلیحاتی نموده و کشتار مردم غزه را مدیریت می‌کند.
مشاور ارشد وزیر در امور ویژه سیاسی همچنین از پیشرفت‌های حاصله در فرایند مذاکرات صلح یمن‌استقبال کرده و اظهار امیدواری کرد مذاکرات عربستان سعودی و دولت نجات ملی یمن با همکاری سازمان ملل بتواند با موفقیت به پایان رسیده و مردم یمن از وضعیت سخت انسانی نجات یابند.
گرونبرگ نیز در این مذاکرات توضیحات مفصلی پیرامون نقشه راه سازمان ملل بمنظور برقراری صلح در یمن ارائه نمود.
کد خبر 6013285
نفیسه عبدالهی"
politics,"به گزارش خبرگزاری مهر، چهارصد و بیست و نهمین شماره هفته‌نامه خط حزب‌الله، با عنوان «ستاره‌های جهادمقدس» منتشر شد.
سخن‌هفته این شماره خط حزب‌الله، مروری بر سال‌ها پرچمداری رهبر انقلاب در تجلیل از فرهنگ جهاد و شهادت داشته است.
یادداشت هفته این شماره خط حزب‌الله در آستانه دوازدهم بهمن ماه، سالروز بازگشت امام خمینی (ره) به ایران و آغاز دهه فجر انقلاب‌اسلامی، باعنوان «مردم، میدان‌دار انقلاب» به این سوال، پاسخ داده است که رمز موفقیت امام خمینی در به حرکت درآوردن نهضت اسلامی و رهبری انقلاب اسلامی چیست؟
این شماره هفته‌نامه خط‌حزب‌الله به روح مطهر ۲۴۰۰۰ شهید تهران، تقدیم می‌شود.
کد خبر 6010611
محمد مهاجرانی"
politics,"به گزارش خبرگزاری مهر، حضرت آیت‌الله خامنه‌ای رهبر معظم انقلاب اسلامی در پیامی درگذشت عالم مجاهد حجت‌الاسلام‌والمسلمین نمازی را تسلیت گفتند.
متن پیام رهبر انقلاب به این شرح است:
بسم الله الرحمن الرحیم
در گذشت عالم مجاهد مرحوم حجةالاسلام‌والمسلمین آقای حاج شیخ عبدالنبی نمازی رحمةالله علیه را به خانواده گرامی و همه‌ی بازماندگان و دوستان و ارادتمندان ایشان تسلیت عرض می‌کنم. مجاهدت طولانی مدت این مرحوم در بخش‌های مختلف قضائی و نظامی و امامت جمعه همراه با کار علمی در حوزه‌های علمیه نشانه‌ی ارزشمند این روحانی بزرگوار است. رحمت و مغفرت الهی را برای ایشان مسألت می‌کنم.
سیدعلی خامنه‌ای
۱۱ / بهمن ماه / ۱۴۰۲
کد خبر 6010736
محمد مهاجرانی"
politics,"به گزارش خبرگزاری مهر، «پیمان جبلی» در حاشیه جلسه هیأت دولت و در جمع خبرنگاران، اظهار داشت: ما وظیفه سنگینی در قبال شاغلان و بازنشستگانی که عمرشان را برای تولید برنامه در صدا و سیما صرف کرده‌اند، داریم.
وی اضافه کرد: این سازمان بیش از ۶۰ هزار کارمند شاغل و بازنشسته دارد که این تعداد کارمند شامل خریدخدمتی ها و انواع قراردادها می‌شود.
رییس سازمان صدا و سیما تصریح کرد: بودجه‌ای که در برنامه به این سازمان اختصاص یافته بر اساس جدول تکالیف تولید است و ما حق اضافه کردن حقوق و دست مزد همکارانمان را بدون کسب موافقت دولت نداریم.
جبلی یادآور شد: طی بیش از دو سال گذشته تلاش بر این بوده تا جایی که می‌توانیم از مجاری قانونی و اختیارات سازمان برای کمک به همکارانمان استفاده کنیم.
وی افزود: آنچه به عنوان بودجه سازمان صدا و سیما برای سال ۱۴۰۳ در نظر گرفته شده هم برای پرداخت حقوق و دستمزد همکاران و بازنشستگان ما در سازمان است و هم برای تولیداتی است که بر اساس جدول تکالیف در ماده ۷۷ برنامه هفتم برای صدا و سیما تعیین شده است.
جبلی در ادامه پیرامون تعطیلی یکی از شبکه‌های معاند فارسی زبان، گفت: آن چیزی که ریشه ندارد حتماً از بین رفتنی است.
وی افزود: آن چیزی که باقی می‌ماند، پیام اصیل و فطرت انسانی و فرهنگ اصیل است و ملت ما و تاریخ ما هستند که می‌مانند. لذا آنچه بر خلاف این جریان اصیل است، یعنی جریان‌های ساختگی و مزد بگیر خارجی مانند شبکه «من و تو» و بقیه شبکه‌های معاند فارسی زبان، مسیری غیر از مسیر و سرنوشتی را که شبکه منفور من و تو طی کرد، نخواهند داشت.
جبلی با اشاره به برنامه‌های صدا و سیما برای تبلیغات رادیو و تلویزیونی داوطلبان انتخابات، اظهار کرد: با مراجعه به آرشیو سازمان و صفحات سیاسی روزنامه‌ها و مقایسه تولیدات سازمان در این دوره و دوره‌های قبل‌تر، مشخص می‌شود که آیا سازمان در این دوره بیشتر کار کرده یا دوره‌های گذشته انتخابات.
رییس سازمان صداوسیما گفت: لازم است زمان شروع برنامه‌های انتخابات، زمان تشکیل ستاد انتخابات رسانه ملی، اقدام به تشکیل و ایجاد ۲۰۰ کانال رادیو و تلویزیونی و تولیدات شبکه خبر در این حوزه نسبت به دوره‌های قبل بررسی و قیاس شود.
جبلی پیرامون تعطیلی یکی از شبکه‌های معاند فارسی‌زبان، گفت: آن چیزی که ریشه ندارد حتماً از بین رفتنی است؛ آن چیزی که باقی می‌ماند پیام اصیل و فطرت انسانی و فرهنگ اصیل است که ملت ما و تاریخ ما هستند و می‌مانند؛ لذا آنچه که بر خلاف این جریان اصیل است، یعنی جریان‌های ساختگی و مزدبگیر خارجی مانند شبکه «من و تو» و بقیه شبکه‌های معاند فارسی زبان، مسیری غیر از مسیر و سرنوشت این شبکه را نخواهند داشت.
کد خبر 6010338
نفیسه عبدالهی"
politics,"به گزارش خبرگزاری مهر، گروه سیاست - شورای نگهبان از ارکان اساسی نظام ماست؛ این شورای بسیار مهم، حافظ جمهوریت و اسلامیت نظام است و به همین سبب همواره مورد هجمه بدخواهان و معاندان نظام است. بدون تردید، قوام نظام به استمرار اسلامیت آن است و شورای نگهبان تضمین‌کننده این امر بسیار مهم به شمار می‌رود.
شورای نگهبان در قانون اساسی جمهوری اسلامی ایران دارای جایگاه ویژه‌ای است و فقدان آن در کنار مجلس قانون‌گذاری، موجب عدم اعتبار مجلس می‌شود. شورای نگهبان موظف است تمام مصوباتِ مجلس را از حیث عدم مغایرت با موازین اسلامی و قانون اساسی بررسی کرده تا در صورت عدم مغایرت، مصوبه مجلس، صورت قانونی به خود گیرد.
علاوه بر این نقش برجسته، شورای نگهبان مأموریت نظارت بر انتخابات را داشته و مرجع رسمی تفسیر قانون اساسی نیز به شمار می‌آید. از قانون اساسی جمهوری اسلامی ایران استفاده می‌شود که علت اصلی پیش‌بینی نهاد شورای نگهبان، دو مساله حراست و نگهبانی از «احکام اسلام» و صیانت از «قانون اساسی» بوده است؛ به همین دلیل از این نهاد به شورای «نگهبان» تعبیر شده است. اصل ۹۱ قانون اساسی در عبارتی کوتاه و گویا به این مطلب اشاره کرده است. در قسمتی از این اصل آمده است:
«به منظور پاسداری از احکام اسلام و قانون اساسی از نظر عدم مغایرت مصوبات مجلس شورای اسلامی با آن‌ها، شورایی به نام شورای نگهبان… تشکیل می‌شود».
از میان مجموعه وظایف شورای نگهبان، سه مورد «نظارت بر قانونگذاری»، «تفسیر قانون اساسی» و «نظارت بر انتخابات» دارای اهمیت بسیاری هستند.
فلسفه نظارت بر انتخابات، پیشگیری از رقابت ناسالم بین داوطلبان و نیز جلوگیری از تخلفات و خطاهای برگزارکننده انتخابات و صیانت از آرای مردم است. هر جا که تخلّف، تقلّب و خطای مجری قانون، محتمل باشد، نظارت بر اجرا نیز موضوعیت پیدا می‌کند.
ما در جمهوری اسلامی ایران به طور مداوم شاهد برگزاری انتخابات هستیم و مردم با حضور بر سر صندوق‌های رأی، کارگزاران حکومتی را بر می‌گزینند. قانون اساسی لازم دیده است که برای برگزاری صحیح انتخابات و صیانت از آرای مردم، بر امر برگزاری انتخابات نظارت شود. اما نظارت بر انتخابات بر عهده کدام مرجع است؟ در این خصوص اصل ۹۹ قانون اساسی می‌گوید:
«شورای نگهبان نظارت بر انتخابات مجلس خبرگان رهبری، ریاست‌جمهوری، مجلس شورای اسلامی و مراجعه به آرا عمومی و همه‌پرسی را بر عهده دارد». با توجه به این اصل، نظارت بر انتخابات به طور کلی در صلاحیت شورای نگهبان است. به جز در مورد انتخابات شوراهای اسلامی شهر و روستا که قانون اساسی نظارت بر آن را به شورای نگهبان محوّل نکرده است.
اما همواره در بزنگاه‌های انتخاباتی، عده‌ای از افراد به بهانه‌های مختلف تعریضات و حتی هجمه‌هایی را به شورای نگهبان که چشم بینای نظام در انتخابات است، وارد می‌آورند و غالباً در این تعریض و هجمه‌های‌شان بر موضوع نظارت استصوابی، متمرکز می‌شوند.
مقام معظم رهبری در همین راستا می‌فرمایند: «آیا محروم شدن شهروندان از حق طبیعی انتخاب شدن به‌وسیله نظارت استصوابی، باعث بی‌اعتماد شدن مردم به پایه‌های نظام نمی‌شود؟ جواب من این است که نه، نمی‌شود؛ چون نظارت استصوابی یک قانون است و نبایستی کسی از عمل به قانون گله‌ای داشته باشد. این نظارت شورای نگهبان، طبق قانون و متکی به قانون اساسی است. پایه‌ها و ریشه‌هایش در قانون اساسی است و در قانون عادی هم همان تأیید شده است و وجود دارد. این نظارت هم برای شهروندان عادی و معمولی نیست؛ این برای آن است که یک آدم ناباب، یک آدم مضر و یک آدم بد، به این مرکزِ حساس وارد نشود. این نظارت استصوابی مخصوص مجلس که نیست؛ در مورد ریاست‌جمهوری هم هست. حالا شما ببینید یک آدم حرافِ پشت‌هم‌اندازی که از خارج هم حمایت شود و پول فراوانی هم داشته باشد و خودش را به شکل‌های گوناگونی بیاراید و این‌جا بیاید و کاندیدا شود و اکثریتی را هم ببرد و رئیس‌جمهور شود، تکلیف مملکت چه می‌شود؛ نظارت استصوابی برای همین است که جلوِ آدم‌هایی که بر طبق قوانین کشور، صلاحیت آمدن به این منصبِ حساس را ندارند -چه مجلس، چه ریاست‌جمهوری و چه در بقیه جاهایی که این نظارت وجود دارد؛ مثل مجلس خبرگان و دیگر جاها- گرفته شود و این‌ها نتوانند وارد این مراکز حساس شوند… آن‌هایی که انتقاد می‌کنند و ایراد می‌گیرند، ادعایشان این است که شورای نگهبان رد و قبولش بر اساس گرایش‌های سیاسی است. البته این واقعیت ندارد. خودِ آقایان شورای نگهبان هم همیشه انکار کرده‌اند؛ بنده هم تا آن‌جا که از نزدیک شاهد کار آن‌ها بوده‌ام، چنین احساسی نکرده‌ام. حالا ممکن است کسی یک وقت یک جایی را درست نفهمد و غلط بفهمد که آن بحث دیگری است؛ اما مبنا مبنای قانونی است».
در مقاطع منتهی به انتخابات، برخی طیف‌های سیاسی و جناحی که بواسطه عملکردشان، از اقبال پایین بدنه جامعه و رأی دهندگان به خود آگاه هستند، هجمه به شورای نگهبان را در دستور کار قرار می‌دهند و دروغ‌ها و اتهاماتی را به این نهاد قانونی که پاسدار اسلامیت و جمهوریت نظام است وارد می‌کنند.
قابل تأمل آن که، این هجمه‌کنندگان و اتهام‌زنندگان، هیچ‌گاه برای اتهاماتی که به شورای نگهبان وارد کرده‌اند، سندی ارائه نداده‌اند. این در حالی است که اعضای شورای نگهبان بارها در محافل عمومی و خصوصی به این افراد اعلام کرده‌اند هر گونه مدارک و مستنداتی دال بر وقوع تخلف و بی‌قانونی در امر بررسی صلاحیت‌ها دارند، ارائه کنند، اما اتهام‌زنندگان فقط ترجیح داده‌اند که در فضای مجازی و بصورت یک‌طرفه اتهام‌زنی و تشویش اذهان کنند تا از این طریق سرپوشی بر عدم محبوبیت و پایگاه اجتماعی متزلزل خود بگذارند.
یکی از اتهاماتی که اعضای برخی طیف‌های ورشکسته سیاسی، به شورای نگهبان وارد می‌آورند و تقریباً در همه انتخابات این نوع اتهام‌زنی تکرار می‌شود، دروغِ سیاسی‌کاری شورای نگهبان در امر بررسی و احراز صلاحیت‌هاست. این طیف، در بزنگاه هر انتخاباتی این دروغ را به خوردِ افکار عمومی و طرفداران و همفکران خود می‌دهند که هم‌طیف‌هایشان به واسطه مواضع سیاسی ردصلاحیت شده‌اند؛ این یک دروغ آشکار است؛ اولاً در تمام انتخابات، اعضای شاخص همان طیف در انتخابات حضور پررنگ داشته‌اند و در برخی انتخابات هم پیروزی و آرای مردم را تصاحب کرده‌اند؛ ثانیاً اعضای آن طیفِ مدعی، هیچ‌گاه سندی ارائه نکرده‌اند که عدم احراز یا رد صلاحیت‌های دوستان‌شان به واسطه موضوعات سیاسی بوده است.
البته شاید در اینجا، منع قانونی و منع شرعی که شورای نگهبان با آن مواجه هست، کار را برای هجمه‌کنندگان و اتهام‌زنندگان راحت کرده است؛ بدین معنا که شورای نگهبان طبق قانون، تکلیفی برای اعلام علنی دلایل ردصلاحیت نامزدهای انتخاباتی ندارد و حتی منع شده است؛ این منع قانونی در کنار یک منع شرعی است که مؤمنان را از واگویی خطاهای دیگران برحذر می‌دارد؛ برای نمونه تصور کنید فردی که نامزد انتخاباتی شده است خدای‌ناکرده مبتلا به رذیله‌ای اخلاقی است که مستندات و شکایات مرتبط با آن نیز به شورای نگهبان واصل شده است؛ در اینجا شورای نگهبان منطبق با حکم شرعی و قانونی مجاز به اعلام علنی دلیل رد صلاحیت آن داوطلب انتخاباتی نیست؛ همین امر فضا را برای اتهام‌زنندگان تسهیل می‌کند که جار و جنجال راه بیندازند و به دروغ مدعی شوند رد صلاحیت فلان فردِ هم‌حزبی‌شان بواسطه معیارهای سیاسی بوده است.
رهبر معظم انقلاب اسلامی در این زمینه می‌فرمایند: یک دسته… به دلیل مخالفت با نظر شورای نگهبان در مورد صلاحیت افراد در مراحل مختلف انتخابات با این نهاد مخالفند، همچنان که هر محکومی نسبت به حکم قاضی در مورد خود، مخالف‌؛ این دسته نیز با استفاده از روش‌های گوناگون تبلیغاتی سیاسی و گاهی با اهانت‌، شورای نگهبان را زیر سوال می‌برند؛ که البته اگر این اقدامات با اهانت‌، همراه شود، مسؤولان مختلف نظام و قوای سه گانه‌، موظف به جلوگیری از آن هستند.
یکی از وظایف مهم شورای نگهبان، جلوگیری از ورود ناخالصی‌ها به ارکان نظام است؛ رهبری حکیم انقلاب در همین راستا می‌فرمایند: شورای نگهبان با کمال دقّت و امانت باید مراقب باشد که هیچ‌گونه تخلّفی در انتخابات نشود. حقّ مردم است که شورای نگهبان نگذارد بدخواهان این ملت به قوه مقننه راه پیدا کنند. شورای نگهبان باید حق مردم را ادا کند و مانع شود از این‌که بدخواهان این ملت، بدخواهان این انقلاب، بدخواهان امام، وارد قوه مقننه کشور امام شوند.
کد خبر 6009515"
politics,"به گزارش خبرنگار مهر، امیر سرلشکر «سید عبدالرحیم موسوی» فرمانده کل ارتش جمهوری اسلامی ایران، امیر سرتیپ کیومرث حیدری فرمانده نیروی زمینی ارتش و جمعی از معاونان ستاد کل نیروهای مسلح، ارتش، سپاه، مسؤولان صنعت دفاعی کشور و شرکت‌های دانش‌بنیان، از نمایشگاه آخرین دستاوردهای هوانیروز ارتش، جهاد خودکفایی، مرکز تولید، بهینه‌سازی و نوسازی شهید زرهرن و صنایع یاعلی (ع) در ستاد هوانیروز بازدید کردند.
بنا بر این گزارش، در نمایشگاه هوانیروز ارتش، برخی دستاوردها، از جمله سامانه واقع‌نمایی عملیات رزمی، شبیه ساز واقعیت مجازی بالگردها، سامانه‌های خود حفاظتی، پروژه یوسف، انواع موشک‌های کروز هوا پایه برد بلند، هوا به سطح ضد زره، موشک قدر، انواع پهپادهای انتحاری شناسایی، سوئیچ بلید و پهپاد انهدامی محرم، انواع قطعات مورد نیاز بالگردی، خودروهای فوق سنگین کیان ۶۰۰ پلاس، ۷۰۰، ۸۰۰، انواع تجهیزات مورد نیاز در حوزه زرهی، عملیاتی و رزم زمینی و… به نمایش درآمدند.
سامانه جامع و یکپارچه موشکی بالگرد ۲۰۹
سامانه جامع و یکپارچه موشکی بالگرد ۲۰۹ با قابلیت شلیک انواع موشک‌های هواپایه بالگردی با ماهیت Fire and Forget (بزن دررو) است که بر روی بالگردهای تهاجمی کبری، نصب و عملیاتی شده است.
این سامانه در منطقه عمومی نصرآباد اصفهان در رزمایش اقتدار ۱۴۰۲، با شلیک و انهدام اهداف توسط موشک الماس و قائم، مرحله عملیاتی و تست میدانی خود را با موفقیت پشت سر گذاشته است.
سامانه واقع‌نمای عملیاتی رزمی هوانیروز
سامانه واقع‌نمای عملیاتی رزمی هوانیروز، به منظور آشنایی خلبانان با تهدیدات جنگ‌های نوین، آمادگی برای نبرد در تمام شرایط آب و هوایی و آگاهی از تمامی تجهیزات و ادوات جنگی دشمن که به وسیله هوش مصنوعی هدایت می‌شوند، ارائه شده است تا عدم آشنایی با صحنه رزم و فقدان تجربۀ خلبانان جدید هوانیروز را جبران کند.
به دلیل تحریم‌های بین‌المللی و همچنین هزینه زیاد اجرای مانورهای بزرگ‌مقیاس، می‌توان با صرف هزینه‌های بسیار پایین، ضمن بهره‌گیری از این سامانه، خلبانان هوانیروز را مورد آموزش، تمرین و ارزیابی قرار داد. سامانه واقع‌نمای عملیاتی رزمی، درمرکز آموزش شهید منصور وطن‌پور هوانیروز اصفهان تولید شده است.
سامانه‌های خود حفاظتی بالگردی
بهره‌گیری و استفاده از سامانه‌های خودحفاظتی چف و فلر، سامانه DRFM، سامانه اخلال‌گر ارتباطی، سامانه هشداردهنده لیزری و سامانه اخلال‌گر ناوبری GNSS، بر روی وسیله‌های پرنده باعث افزایش توان رزم و بقای بیشتر بالگردها می‌شود. بنابراین در صورت بروز هرگونه تهدیدی علیه خلبانان هوانیروز، آن‌ها می‌توانند بدون هیچ‌گونه آسیبی، منطقه خطر را ترک کنند. از جمله برجستگی بارز این سامانه‌ها هشدار در برابر تهدیدات لیزری است، که خلبان را بلافاصله اطلاع داده تا از هرگونه اتفاقات احتمالی جلوگیری کند.
سامانه اخلال‌گر ناوبری GNSS با قابلیت ایجاد اخلال بر روی انواع گیرنده‌های ناوبری تجاری و نظامی همچون GPS، Galileo، GLONASS و BeiDou که قادر به فریب هر گیرنده‌ای در توان تشعشعی خود، به نقطه و یا مسیری که مختصات آن از پیش در حافظه سامانه ذخیره شده است.
موشک قدر ۲۹
سامانه موشکی قدر ۲۹ با برد ۱۵۰ کیلومتر، مجهز به چهار کیلوگرم سر جنگی است که در عملیات‌های انتحاری و شناسایی کاربرد دارد. این سامانه موشکی که حایز قابلیت نصب بر روی انواع بالگردهای ۲۰۶ است، کاملاً بومی است و توسط متخصصان توانمند صنعت داخلی کشور و جهاد خودکفایی هوانیروز طراحی و تولید شده است.
موشک کروز هواپایه بلندبُرد حیدر
این سامانه‌ی موشکی با قابلیت نصب بر روی اغلب بالگردها، مجهز به Seeker یا سر جست‌وجوگر حرارتی، با برد ۲۰۰ کیلومتر و دقت بالا در نقطه‌زنی اهداف ثابت و متحرک است.
سامانه موشک کروز حیدر با پیشرفت صددرصدی، بر روی بالگردهای سنگین و نیمه‌سنگین هوانیروز نصب و اجرایی شده و آخرین تست عملیاتی آن در آبان ماه سال ۱۴۰۲، در منطقه عمومی نصرآباد با موفقیت انجام شده است. این سامانه با قابلیت رهایش از بالگرد قادر است در تمامی مناطق صعب‌العبور کوهستانی، سواحل دریایی و مناطق رملی و بیابانی، در حداقل زمان و حداکثر غافل‌گیری، به دو روش انتحاری و بازیافتی، به تمامی اهداف زمینی و دریایی شلیک کند.
پهپاد شناسایی انتحاری سوئیچ بلید (Switch Blade)
این سامانه پهپادی با مداومتِ کاری ۴ ساعته، ساخت مرکز تولید، بهینه سازی و نوسازی شهید زرهرن است که تمامی مراحل آن به صورت کاملاً بومی در داخل کشور طراحی و تولید شده است. این پهپاد می‌تواند تا سقف سرعت ۱۲۰ کیلومتر در ساعت بر فراز دریا و سطح آب، به اجرای عملیات‌های مدنظر بپردازد. این پهپادها قادر هستند انواع اهداف ثابت و متحرک را منهدم کنند.
بُرد این پهپادها ۴ کیلومتر است و از لحظه پرتاب تا لحظه برخورد به اهداف، قابلیت کنترل و هدایت دارند و از سیستم هدایت GPS برخوردارند و علیه تجمعات، نفربرها، مواضع و اهداف ثابت و متحرک دشمن کاربرد عملیاتی دارد. همچنین این سامانه هوشمند، هدایت پذیر، نقطه‌زن و ضد جمینگ است. پهپاد پرسه‌زن سوئیچ بلید، توسط مرکز بهینه‌سازی شهید زرهرن نزاجا ساخته شده و تحویل یگان‌های عملیاتی این نیرو شده است.
پهپاد انهدامی انتحاری محرم
این سامانه پهپادی با سر جنگی به وزن ۲۵ کیلوگرم برای انهدام و تخریب اهداف و استحکامات دشمن کاربرد دارد. این سامانه پهپادی با مداومت پروازی ۹ ساعته، به صورت کاملاً بومی در داخل کشور، توسط مرکز تولید، بهینه‌سازی و نوسازی شهید زرهرن طراحی و تولید شده است. این سامانه پهپادی در رزمایش‌های اخیر نیروی زمینی ارتش مورد ارزیابی و تست میدانی قرار گرفته است.
سامانه پهپادی بومی شاهین
سامانه پهپادی شاهین با قابلیت شناسایی و جست‌وجوی اهداف و انتقال تصاویر منطقه نبرد، به تمامی بالگردهای عملیاتی طراحی و ساخته شده است تا بتواند از طریق ارسال تصاویر و اطلاعات به هیات فرماندهی، هماهنگی تمام بالگردهای حاضر در منطقه برای عملیات را ارتقا بخشد.
این سامانه پهپادی مجهز به دوربین دید در طول شبانه‌روز است و قادر است تا ارتفاع ۱۵ هزارپایی صعود کرده و تا مدت زمان ۴ ساعت به تصویربرداری بپردازد.
سامانه‌ی پایدارشده‌ی هواپایه‌ی یوسف
طراحی و ساخت سامانه پایدارشده هواپایه یوسف جهت پایش، نشانه‌روی و ردیابی اهداف ثابت و متحرک از فاصله‌ی دور در شرایط آب و هوایی نامناسب در طول شبانه‌روز است. این سامانه از دو تکنولوژی لبه‌ی دانش شامل پایدارسازی بر پایه‌ی ژیروسکوپ‌های نوری و الگوریتم ردیابی بر پایه هوش مصنوعی بهره می‌برد.
پایداری در سکوی هواپایه یوسف به منظور ایجاد توانایی بالقوه در استفاده از دوربین‌های با قابلیت بزرگ‌نمایی بالا، از تکنولوژی کنترل Cascade PID یا جبران‌ساز چندگانه استفاده شده است. این سامانه را می‌توان به هر سلاحی که اتوماسیون شده، متصل و با آن همنواخت کرد. این سامانه دارای استاندارد نظامی جهت استفاده در انواع هواگردها است.
شبیه‌ساز واقعیت مجازی بالگرد ۲۰۶:
در این نمایشگاه انواع شبیه‌سازهای بالگردهای ۲۰۹، ۲۰۶، ۲۱۴، شینوک و ۲۰۵ به نمایش گذاشته شده است. تمامی این شبیه‌سازها کاملاً بومی و توسط صنعت دفاعی، شرکت‌های دانش‌بنیان و جهاد خودکفایی هوانیروز طراحی و تولید شده است.
این سامانه از نسل آخرین شبیه‌سازهایی است که با همکاری اساتید دانشگاه افسری امام‌علی (ع) و معاونت تحقیقات هوانیروز، برای نخستین بار در کشور تولید و مورد بهره‌برداری قرار گرفته است. این سامانه با بهره‌گیری از سامانه ۶ درجه آزادی استوارت بهینه‌شده، می‌تواند حس پرواز واقعی را به خلبانان القا کرده و در نتیجه اثربخشی بیشتری برای آموزش خلبانان دارد. به علت عدم نیاز به کابین در این سامانه، با یک فروند شبیه‌ساز واقعیت مجازی بالگرد ۲۰۶ می‌توان همه تایپ‌های پروازی را پوشش داد.
از ویژگی‌های این شبیه‌ساز می‌توان به اثربخشی بالای آموزشی، هزینه کم طراحی و ساخت، تعمیر و نگه‌داری آسان و کم‌هزینه و قابلیت جابجایی آسان اشاره کرد. سامانه مذکور بالغ بر ۵۰۰ ساعت تست پرواز میدانی توسط اساتید خلبانی هوانیروز را طی کرده است و با توجه به اعلام نیاز توسط هواپیمایی نیروی زمینی ارتش، در مرحله انبوه‌سازی قرار دارد. لازم به ذکر است شبیه‌سازهای هوانیروز، در پرورش و آموزش خلبانان جوان در سال‌های اخیر بسیار مؤثر و مفید بوده‌اند.
کد خبر 6012781
هادی رضایی"
politics,"به گزارش خبرگزاری مهر، در گفت‌وگوی تلفنی حسین امیرعبداللهیان وزیر امور خارجه کشورمان با فیصل بن فرحان وزیر خارجه عربستان سعودی، برخی موضوعات دوجانبه و زمینه‌های همکاری مشترک دوکشور و مباحث منطقه‌ای مورد بحث و تبادل نظر قرار گرفت.
در این تماس تلفنی موضوع برقراری پروازهای حج عمره و سفر هیأت فنی عربستان به کشورمان مورد بررسی قرار گرفت و وزیر امور خارجه کشورمان تسریع در آغاز عملیات عمره را مورد تاکید قرار داد.
همچنین طرفین با ابراز رضایت از روند مناسبات دوجانبه بر توسعه و تعمیق همکاری‌های دو کشور در موضوعات مورد علاقه تاکید کردند.
طرفین با ابراز نگرانی نسبت به استمرار جنایات رژیم صهیونیستی علیه مردم مظلوم فلسطین بر لزوم پایان جنایات رژیم صهیونیستی، لغو محاصره انسانی و بازگشت آرامش به منطقه تاکید نمودند.
طرفین تحولات منطقه‌ای و بین المللی از جمله در غزه، کرانه و دریای سرخ را مورد بحث و بررسی قرار دادند.
امیرعبداللهیان از همتای خود جهت سفر به تهران دعوت کرد.
کد خبر 6010661
محمد مهاجرانی"
politics,"به گزارش خبرگزاری مهر، «محمد مخبر» صبح امروز (پنج شنبه) در اولین روز گرامیداشت دهه فجر، در دیدار با جمعی از خانواده‌های شهدای هسته‌ای با بیان اینکه بازدارندگی دفاعی، اقتدار نظامی و توانایی و دستاوردهای علمی کشور به ویژه در حوزه هسته‌ای مدیون خون شهدا و صبر خانواده این عزیزان است تصریح کرد: همسران و خانواده شهدا کانون اصلی فرهنگ ایستادگی و مقاومت هستند و وظیفه مسئولان نظام جمهوری اسلامی ایران توجه به دغدغه‌های ایشان است.
وی خاطرنشان کرد: نقش همسران و خانواده شهدا در ارتباط با فرهنگ عمومی پایداری و مقاومت بی بدیل است.
مخبر با تأکید بر اینکه شهدای هسته‌ای جزو برجسته‌ترین و مؤثرترین شهدای راه انقلاب و حق هستند تصریح کرد: امروز شهدای هسته‌ای چراغ راه علمی کشور بوده و اقتدار کنونی هسته‌ای و ایستادگی در برابر زیاده خواهی هسته‌ای نظام سلطه در برابر جمهوری اسلامی ایران با مجاهدت‌ها و تلاش‌های شهدای هسته‌ای امکان پذیر شده است.
معاون اول رییس جمهور با بیان اینکه شهدا زنده هستند و در حیات دنیوی نیز همواره آثار وجودی آنان در پیشبرد امور و کشور قابل لمس است گفت: دشمنان به خوبی می‌دانند که روحیه و شجاعت فرزندان ایران و انقلاب اسلامی قابل تقابل نیست.
وی ادامه داد: پیروزی‌های جبهه مقاومت به ویژه در غزه و در مقابله با رژیم منحوس صهیونیستی حاصل فرهنگ انقلاب اسلامی و روحیه شهادت طلبی‌ای است که امام خمینی در سال ۵۷ و در تقابل حق و باطل پایه گذاری کرد و امروز شاهد هستیم مجاهدین فلسطینی با همین فرهنگ مقاومت و ایثارگری برگرفته از آرمان‌های بنیانگذار جمهوری اسلامی در برابر رژیم غاصب تا دندان مسلح صهیونیستی و نظام سلطه اینچنین مقاومت می‌کنند و هیمنه آنان را در دنیا شکسته‌اند.
همچنین در این دیدار خانواده شهدای هسته‌ای با تأکید بر اینکه شهدا به ویژه شهدای هسته‌ای به دلیل ماهیت فعالیت‌ها و تلاش‌های خود در دوران حیات و یا حتی پس از شهادت همواره مظلوم و ناشناخته بوده‌اند تصریح کردند باید به نقش شهدای هسته‌ای در پیشبرد علمی و اقتدار بین المللی کشور پرداخته شود و با الگوسازی مناسب اجازه ندهیم یاد و خاطره آنان فراموش شود و دستاوردهای علمی، فناوری و عملیاتی آنان برای نسل جدید دانشگاهی تبیین گردد.
ایشان همچنین از دولت و به ویژه معاونت زنان و خانواده ریاست جمهوری خواستند تا با گسترش تعاملات صنفی و الگوسازی از مجاهدت‌های بانوان فرهیخته به هویت یابی نسل جدید جوانان و به ویژه دختران کمک شود.
کد خبر 6011470
نفیسه عبدالهی"
politics,"به گزارش خبرگزاری مهر، سرلشکر سید عبدالرحیم موسوی فرمانده کل ارتش جمهوری اسلامی ایران به مناسبت عروج امیر سرتیپ دوم غضنفر آذرفر فرمانده غیور لشکر ۶۴ ارومیه و فاتح ارتفاعات حاج عمران پیامی صادر کرد.
متن پیام بدین شرح است:
بسم الله الرحمن الرحیم
إِنَّ اللَّهَ یُحِبُّ الَّذِینَ یُقَاتِلُونَ فِی سَبِیلِهِ صَفًّا کَأَنَّهُمْ بُنْیَانٌ مَرْصُوصٌ

بار دیگر با عروج مردی از صفوف مجاهدان راه خدا به آسمان، خاطرات ناب سالهای دفاع مقدس احیا شد.
نام امیر سرافراز ارتش اسلام، فرزند ایران، سرتیپ دوم جانباز غضنفر آذرفر، با فتح ارتفاعات حاج عمران در عملیات پیروز کربلای ۷ عجین شده است.
مرحوم امیر آذرفر از شمار اسوه های شجاعت، غیرت، وطن دوستی و افتخار ایران و ایرانی است که در طول زندگی سربازی و سالهای جنگ تحمیلی وفرماندهی بر لشکرهای اقتدار آفرین ارتش، نقش بسزایی در دفاع از کشور داشت.
انسانی مومن و وارسته و مدیری شایسته و توانمند در اجرای ماموریت های دشوار که با ایمان به حقانیت دفاع مشروع و حفظ هویت و تمامیت ارضی ایران سربلند اسلامی در دوران دفاع مقدس، هم رکاب با شهید عزیز سپهبد علی صیاد شیرازی، حماسه ها آفرید.
ملت شریفمان، طراحی و فرماندهی موثر و روحیه بخش آن قهرمان سالهای جنگ تحمیلی در عملیات کربلای ۷ و آزادسازی ارتفاعات شمالغرب در شرایط بسیار دشوار جوی را فراموش نخواهد کرد .
امیر آذر فر با وجود دانش بالای نظامی و فرماندهیِ مقتدرانه، الگویی از تواضع و فروتنی بود و موفقیت های خود را مرهون وجود گرانمایه و همراهی سربازان، درجه داران و افسران هم رزم خود می دانست.
عروج آن فرمانده رشید ارتش جمهوری اسلامی ایران را به محضر فرمانده معظم کل قوا حضرت امام خامنه ای عزیز، پیشکسوتان عرصه جهاد بویژه خانواده صبور آن مرحوم و مردم قدرشناس ایران و خطه قهرمان خیز لرستان تسلیت عرض می کنم و رجای واثق دارم با لطف خدای عادل، ماوا در بهشت برین، پاداش مجاهدت های آن رزمنده و فرمانده مخلص خواهد بود.
فرمانده کل ارتش جمهوری اسلامی ایران
سرلشکر سید عبد الرحیم موسوی
کد خبر 6014579
محمد مهاجرانی"
politics,"به گزارش خبرنگار مهر، امیر دریادار «شهرام ایرانی» فرمانده نیروی دریایی ارتش در حاشیه یادواره شهدای نیروی دریایی ارتش که صبح امروز (شنبه) در سالن میثاق ارتش برگزار شد، در جمع خبرنگاران اظهار داشت: ۲۴ هزار شهید ارتش در تهران هستند که ۱۴۲ نفر از آن‌ها شهدای نیروی دریایی ارتش است هستند.
امیر دریادار ایرانی افزود: تلاش ما این است که در ایام مبارک دهه فجر شهیدان عزیز کشورمان به ویژه شهدای نیروی دریایی ارتش را یاد کنیم.
فرمانده نیروی دریایی ارتش در ادامه گفت: بزرگترین دستاورد ارتش مکتبی و مردمی و انقلابی امنیت‌سازی است که تأمین امنیت دریا به عهده همرزمان بنده است و به برکت خون شهدا و هدایت‌های رهبر معظم انقلاب اسلامی (مدظله العالی) این امر مهم به خوبی انجام می‌شود.
وی همچنین درباره اهمیت انتخابات عنوان کرد: برگزاری هر انتخابات و همه مناسبت‌های مختلفی که در تاریخ انقلاب اسلامی داریم، همگی مرهون خون شهداست و قطعاً همه همرزمان ما و خانواده‌های نیروی دریایی در انتخابات حضور خواهند داشت.
امیر ایرانی افزود: ۴۵ سال است که دشمنان برای دلسرد کردن ملت ایران تلاش می‌کنند و در این زمینه از هر ترفندی هم استفاده کرده‌اند؛ لذا مشارکت گسترده در انتخابات پیامی به آن‌هاست مبنی بر اینکه ناچار خواهند شد در برابر عظمت ملت ما سر تعظیم فرود آورند. آن‌ها بدانند که مردم ایران به دستاوردهای خود می‌بالند و برای حفظ این دستاوردها جان و خون داده‌اند و این مسیر ادامه دارد.
فرمانده نیروی دریایی ارتش درباره بازی امروز ایران و ژاپن که در قالب مسابقات جام ملت‌های آسیا برگزار می‌شود هم گفت: پیش‌بینی برای بازی سخت است، اما امیدوارم که ایران برنده شود.
دریادار ایرانی اضافه کرد: معمولاً ورزشکاران ما نشان داده‌اند که زمانی که در مستطیل سبز حضور می‌یابند با وحدت و همدلی، بازی خوبی انجام می‌دهند.
کد خبر 6013264
هادی رضایی"
politics,"به گزارش خبرگزاری مهر، سید ابراهیم رییسی دقایقی قبل در تماسی تلفنی با امیر قلعه‌نویی سرمربی تیم ملی فوتبال کشورمان، ضمن شکرگزاری به درگاه الهی برای توفیقات ملی‌پوشان و قدردانی از تلاش‌ها و زحمات وی و همه بازیکنان و دست‌اندرکاران تیم ملی، اظهار امیدواری کرد که موفقیت‌های تیم ملی فوتبال جمهوری اسلامی ایران در این رقابت‌ها تا قهرمانی ادامه یابد.
در این مکالمه تلفنی آقای قلعه‌نویی سرمربی تیم ملی فوتبال نیز ضمن قدردانی از حمایت‌های دولت و شخص رییس جمهور از ملی‌پوشان کشورمان، با بیان اینکه تک‌تک اعضای تیم ملی برای این پیروزی‌ها و موفقیت‌ها زحمت کشیده‌اند، تداوم و افزایش حمایت‌ها از تیم ملی فوتبال را خواستار شد.
در این مکالمه تلفنی مهدی طارمی بازیکن تیم ملی فوتبال کشورمان نیز در گفت وگو با رییس جمهور، اظهارامیدواری کرد ملی‌پوشان کشورمان بتوانند با تداوم موفقیت‌ها و پیروزی‌ها دل مردم ایران را شاد کنند.
کد خبر 6013476"
politics,"به گزارش خبرگزاری مهر، «علی باقری» معاون سیاسی وزارت امور خارجه در سفر به ازبکستان با بختیار سعیداف، وزیر امور خارجه این کشور دیدار کرد.
معاون سیاسی وزارت امور خارجه در سفر به ازبکستان با بختیار سعیداف، وزیر امور خارجه این کشور ملاقات کرد.
در این ملاقات طرفین بر نقش و اراده رؤسای جمهوری دو کشور برای توسعه روابط تأکید و ضمن بررسی زمینه‌های همکاری دو کشور، چشم‌انداز روابط را روشن و امیدوارکننده ارزیابی کردند.

باقری تاکید کرد: صلح و ثبات منطقه در گرو همکاری و تعامل بوده و پایداری و ماندگاری این صلح، وابسته به تحکیم و در هم تنیدگی مناسبات اقتصادی است.
باقری گفت: برگزاری منظم کمیسیون مشترک اقتصادی و رایزنی‌های سیاسی برای تحقق اهداف اعلامی توسط رؤسای محترم جمهوری و افزایش حجم تجارت به یک میلیارد دلار ضروری است.
بختیار سعیداف نیز مشترکات فرهنگی و تاریخی را عامل مهمی برای توسعه روابط در ابعاد مختلف آن دانست.
وی گفت: برنامه اقدام مشترک برای تحقق اهداف اسناد امضا شده در سفر متقابل رؤسای جمهور در دستور کار ماست و وزارت خانه‌های امور خارجه نقش برجسته ای در تحقق اهداف و برنامه‌ها خواهند داشت.
در این ملاقات در خصوص مهمترین مسائل منطقه‌ای و بین المللی تبادل نظر گردید.
طرفین خواستار توقف کشتار مردم مظلوم غزه شدند.
کد خبر 6011474
نفیسه عبدالهی"
politics,"به گزارش خبرگزاری مهر، سعید جلیلی عضو مجمع تشخیص مصلحت نظام عصر یکشنبه پانزدهم بهمن ماه در نشست «انتخاب برگ ملت ایران، انقلاب اسلامی» گفت: با مرور حیات نورانی امام (ره) می‌بینیم که زندگی ایشان به نام خدا، برای خدا، در راه خدا و بر مبنای شریعت رسول خدا بوده که این حرکت عظیم را به وجود آورد. امامی (ره) که خودشان را شاگرد مکتب انبیا و اولیای خدا می‌دانستند.
وی ادامه داد: موفقیت‌های انقلاب اسلامی مرهون حضور و مشارکت مردم به خصوص در دوران دفاع مقدس بود. از پیرزن روستایی در روستای دور افتاده تا آن کارگر و کشاورزی که در میدان نبرد انقلاب اسلامی ایستادند. این قدرتی است که سایر کشورهای فاقد آن هستند.
این عضو مجمع تشخیص مصلحت نظام خاطرنشان کرد: انتخاب یک امر لحظه‌ای، مقطعی، تشریفاتی و نمایشی نیست بلکه یک امر ضروری، واقعی و مستمر است. اگر مردم انتخابی انجام دادند باید پای انتخابش بایستند و سایه به سایه آن حرکت کنند. اینطور نیست که مردم رأی بدهند بعد بگویند کارم تمام شد. انتخاب، شروع کار است.
وی تصریح کرد: اگر حرکت نماینده بعد از ورود به مجلس دچار نقص و ایرادی بود باید با نظارت مستمر مردم رفع شود و باید کمک کرد تا نقایص رفع شود این همان اندیشه امام و رهبری در حوزه انتخاب است. هرجا که انتخابات انجام و بر آن نظارت شد، مشکلات کشور هم رفع شد هرگاه این قاعده الهی رعایت شد توانستیم بر مشکلات فائق بیایم.
جلیلی ادامه داد: دشمنان ایران با همه توان وارد شده است و فشار حداکثری را اعمال کردند اما خودشان اعلام کردند که این سیاست درباره ایران شکست خورد چون فتنه‌ها و سیاست‌های آشوب‌زای آنان خللی در اراده ملت ایران به وجود نیاورد. دشمنان ایران در پی ایجاد تردید در ملت ایران هستند اما متوجه شده‌اند که مردم ایران به نسبت مردم سایر کشورهای جهان متفاوت‌ترند.
عضو مجمع تشخیص مصلحت نظام خاطرنشان کرد: شناخت مختصات زمانی و مکانی برای مردم دارای اهمیت مضاعف است. دشمنان ایران از این نگران هستند که ملت ایران بدانند آگاهانه در کجای تاریخ ایستاده اند و بدانند ظرفیت‌ها و نقایصش کجاست. آنان در پی تشدید نقایص و ضعف‌ها هستند اما ملت ایران باید بداند که اولویت‌شان چیست تا با برنامه و انتخاب درست بتوانند به اهدافشان وجهه عملی بدهند.
جلیلی ادامه داد: از همه آحاد جامعه و همه افرادی که پست و منصبی دارند می‌خواهم که پیام امام درباره تکیه بر توانایی‌های مردمی و تأثیر داخلی آن را مورد توجه جدی قرار دهند. حدود ۸۰ سال از آن سخن امام می‌گذرد و اکنون ایران بار دیگر در گلوگاه تصمیم گیری با اهمیتی، قرار گرفته است. باید بدانیم که اولویت‌های‌مان در سیاست و اقتصاد و فناوری چیست.
وی در بخش دیگری از سخنانش با اشاره به دخالت آمریکا در صنعت توسعه هسته‌ای ایران گفت: آمریکایی‌ها برای حفظ فاصله علمی و تسلیحاتی خود در حوزه‌های مختلف به خصوص انرژی هسته‌ای تعمداً به ایران فشار می‌آورند تا ایران را در عقب ماندگی اقتصادی و هسته‌ای نگه دارند.
عضو مجمع تشخیص مصلحت نظام گفت: باید بین داوطلبان نمایندگی مجلس بر سر اولویت‌های اصلی کشور رقابت باشد. نباید وقت و انرژی را صرف مسائل غیر اولویت‌دار کرد. ملت ایران در این عرصه باید با حضور مؤثر خود به داوطلبان نمایندگی مجلس این مسئله را تفهیم کنند.
جلیلی تاکید کرد: ما با کمک شما عزیزان در جلسات مختلف درباره اولویت‌های کشور و راه‌های رسیدن به آن‌ها بحث می‌کنیم. مهمترین مسئله‌ای که باید در این شرایط حساس به آن پرداخته شود این است که به محدودیت منابع درآمدی کشور توجه شود، اما مهم‌تر از آن این است که این منابع باید انضباط پیدا کند و به بهترین شکل مدیریت شود. باید درزهایی که در منابع مالی می‌شود، شناسایی و رفع شود. باید جلوی دست‌اندازی‌ها در منابع و مصارف مالی گرفته شود.
این عضو مجمع تشخیص مصلحت نظام در ادامه گفت: یک بار برای همیشه باید برای منابع درآمدی کشور به خصوص درآمدهای نفتی انضباط مالی داشت. اگر نظم جدی و درست‌ترین حوزه ایجاد نشود بین ۲ تا ۴ درصد پرت منابع اتفاق خواهد افتاد که می‌توان با اندازه گیری برخط در حوزه مالی و درآمدی کشور جلوی آن را گرفت.
جلیلی ادامه داد: باید بدانیم تا ۵ سال آینده وضعیت منابع درآمدی کشور چه می‌شود. علاوه بر آن باید درآمدهای بودجه‌های شرکت‌های دولتی و نحوه هزینه کردن‌های آن‌ها را مورد بررسی جدی و دقیق قرار داد.
وی افزود: اگر می‌گوییم ادامه حضور ما با مردم است باید دولت و مجلس بسترساز حضور حداکثری و بهینه مشارکت مردم باشند.
جلیلی با اشاره به گفت‌وگویی که با مسئول وقت سیاست خارجی اتحادیه اروپا داشت، گفت: آقای سولانا از بنده پرسیده بود فرق «جمهوری اسلامی» و مردم‌سالاری با دموکراسی غربی چیست؟به او پاسخ دادم: غرب یک رأی می‌دهند و می‌روند اما در ایران یک رأی می‌دهند و فرزندان خود را هم با افتخار تقدیم می‌کنند و این تولید قدرت می‌کند. این قدرت منجر به ایستادگی، مقاومت و پیشرفت می‌شود، حتی تکثیر هم خواهد شد.
کد خبر 6014440
محمد مهاجرانی"
politics,"به گزارش خبرگزاری مهر، حجت الاسلام سید ابراهیم رییسی رییس جمهور طی نامه‌ای به محمد باقر قالیباف رییس مجلس شورای اسلامی لایحه ساماندهی پرنده‌های هدایت پذیر از دور (پهپاد) غیر نظامی را در ۲۷ ماده که در جلسه ۲۲ آذر امسال هیأت وزیران به پیشنهاد وزارت دفاع و پشتیبانی نیروی‌های مسلح به تصویب رسیده بود را برای بررسی و تصویب در مجلس به صورت عادی ارسال کرد.
در مقدمه توجیهی این لایحه لزوم ساماندهی پهپادهای غیر نظامی با توجه به نیاز روزافزون آنها در صنعت، کشاورزی، خدمات و علم و فناوری با توجه به امکان استفاده دو گانه از این وسایل پرنده گوشزد شده است.
برخی مواد این لایحه به این شرح است:
- پهپادهای غیر نظامی در مواردی چون تصویربرداری، امداد و نجات، راه و شهرسازی، محیط زیست، پست و ارتباطات، اکتشاف معادن، کنترل خطوط آب، گاز، برق و راه آهن، مدیریت بحران و بلایای طبیعی و … استفاده می‌شود.
حداکثر ارتفاع پهپادهای غیر نظامی ۵۰۰ متر از سطح زمین است.
- پهپادهای ورزشی و تفریحی نیز تا ارتفاع حداکثر ۱۰۰ متر و شعاع گردش یک کیلومتری و پهپادهای اسباب بازی با وزن ۲۰۰ گرم، شعاع گردشی ۱۰۰ و ارتفاع ۵۰ متری و رزولوشن ۴۸۰ مگاپیکسل دوربین‌های نصب شده روی آنها نیز وسیله پرنده محسوب می‌شوند ولی پهپادهای اسباب بازی مشمول این قانون نخواهند بود.
- مسئولیت دبیرخانه صدور مجوز فعالیت، تولید یا واردات پهپادهای غیر نظامی با سازمان هواپیمایی کشوری است. کارگروه مربوطه نیز شامل وزارت خانه‌های راه، صمت، دفاع، کشور، اطلاعات و نیز قرارگاه پدافند هوایی خاتم، اطلاعات سپاه، فراجا، ستاد کل نیروهای مسلح و معاونت علمی و فناوری ریاست جمهوری خواهد شد.
- واردات پهپاد غیر نظامی و قطعات آن ممنوع است مگر در مواردی که مشابه داخلی نداشته و با هماهنگی معاونت علمی فناوری ریاست جمهوری برای انتقال فناوری انواع خارجی این وسیله پرنده باشد.
- واردات و صادرات پهپاد و قطعات آن بدون اخذ مجوزهای مربوطه، قاچاق کالا محسوب می‌شود و مرتکبان آن مشمول جرایم مندرج در قانون مبارزه با قاچاق کالا و ارز می‌شوند. خرید و فروش پهپاد های غیر نظامی که اسناد مالکیت نداشته باشند، مشمول جرایم مندرج در قانون تعزیرات می‌شوند.
- پرواز پهپادهای غیر نظامی بدون اخذ مجوزهای مربوطه ممنوع بوده و علاوه بر توقیف وسیله پروازی با مالک آن نیز برخورد می‌شود. در صورتی که پرواز بر فراز مناطق ممنوعه دارای رده حفاظتی شود، مرتکب این تخلف به اتهام جاسوسی متهم خواهد شد و مالک پهپاد بالفاصله به مراجع قضائی تحویل داده می‌شود.
- بیمه مسئولیت مدنی شخص ثالث پهپادها از سوی مالکان آنها الزامی است.
کد خبر 6014122"
politics,"به گزارش خبرنگار مهر، عیسی زارع پور وزیر ارتباطات و فناوری اطلاعات در حاشیه نشست هیأت دولت امروز چهارشنبه (۱۱ بهمن ۱۴۰۲) در جمع خبرنگاران پیرامون ماهواره مهدا، گفت: سیگنال‌های ماهواره مهدا دریافت شده است و این نشان می‌دهد که کار دانشمندان در حوزه ساخت ماهواره کامل بود و ماهواره عملیاتی کار می‌کند و در ایستگاه‌های زمینی هم به صورت روزانه سیگنال‌ها را دریافت می‌کنیم.
وی در ادامه بیان کرد: صنعت فضایی کشور در بخش‌های گوناگون اعم از پرتاب گر، ساخت ماهواره، ایستگاههای زمینی و پایگاهای پرتاب با سرعت دنبال شده و پیش می‌رود.
زارع پور با بیان اینکه مراسم بزرگداشت روز ملی فناوری فضایی روز شنبه با حضور رئیس جمهور برگزار خواهد شد، گفت: در این مراسم آخرین گزارش دستاوردهای صنعت فضایی، برنامه‌های پیش رو خدمت رئیس جمهور و اعضای شورای عالی ارائه خواهد شد.
کد خبر 6010440"
politics,"«حسن هانی زاده» در گفت‌وگو با خبرنگار مهر، با اشاره به تجاوز آمریکا به عراق و سوریه، اظهار کرد: در حال حاضر رژیم صهیونیستی و آمریکا در جنگ غزه با ناکامی مواجه شده‌اند، تلاششان بر این است که بحران را به خارج از این رژیم منتقل کنند تا اسرائیل را از باتلاق غزه نجات دهند.

وی به نقش بازدارنده محور مقاومت در جنگ غزه، توقیف کشتی‌های حامل سلاح برای رژیم صهیونیستی و حمله به پایگاه‌های نظامی آمریکا اشاره کرد و افزود: حملات آمریکا نوعی ماجراجویی برای ضربه زدن به محور مقاومت است چرا که معتقد هستند که مقاومت غزه برآیند مدیریت منسجم محور مقاومت بوده است.

کارشناس مسائل سیاست خارجی در ادامه اقدامات هماهنگ محور مقاومت را سبب کاهش فشار در غزه دانست و با اشاره به شهادت مستشاران ایرانی در سوریه، خاطرنشان کرد: حملات اخیر تلاش مشترک آمریکا و رژیم صهیونیستی برای انزوای ایران بود که شکست خورده است. آنها با هدف قرار دادن مستشاران نظامی ایرانی به دنبال کسب یک پیروزی و انحراف افکار عمومی از جنایات در غزه است. آمریکا در نسل کشی غزه شریک است و با فرافکنی علیه جمهوری اسلامی ایران به دنبال بازسازی حیثیت از دست رفته خود نزد جهانیان است.
کد خبر 6013776
نفیسه عبدالهی"
politics,"به گزارش خبرنگار مهر، «علی خضریان» نماینده تهران، ری، شمیرانات، اسلامشهر و پردیس در مجلس یازدهم در نشستی با فعالان دانشجویی دانشگاه صنعتی شریف که پیرامون عملکرد مجلس یازدهم و نقش نخبگان در مشارکت سیاسی در محل کمیسیون اصل نود مجلس برگزار شد، با بیان اینکه برای ارزیابی منصفانه هر نهاد یا سازمانی ضرورت دارد تا در ابتدا خصوصیات آن مجموعه را درست بشناسیم، افزود: یکی از خصوصیات نهاد پارلمان این است که تفاوت دیدگاه‌ها در مجلس امری طبیعی است. در واقع پارلمان برخلاف دولت و قوه قضائیه، نماد نگاه‌های مختلف می‌باشد و این طبیعت مجلس است.
خضریان ادامه داد: یکی دیگر از خصوصیات مجلس این است که ریل‌گذار است و برخلاف آنچه تصور می‌شود این ریل‌گذاری اثر مستقیم و سریع در زندگی عامه مردم نمی‌گذارد. در بازه زمانی احداث خط راه آهن اگر از کارگران، مهندسان و پیمانکارانی که در این موضوع فعالیت می‌کنند، پرسیده شود که چه کار می‌کنند به اقداماتی که انجام می‌دهند اشاره می‌کنند، اما از منظر مردم که نگاه کنیم با این سوال روبرو می‌شویم که چرا تأثیر این کاری که انجام می‌دهند را نمی‌بینیم؟ چرا پس از گذشت چند سال هنوز اثراتش را ندیدیم؟ در حالی که اگر ریل گذاری آنان نباشد، امکان حرکت قطار در آینده نیست و در زمانی هم که قطار روی ریل حرکت می‌کند، همه قطار را می‌بینند و توجهی به ریل راه‌آهن ندارند. تنها جایی که ریل‌گذاری قابل مشاهده می‌شود، زمانی است که از منظر بالا به نقشه نگاه کنیم، آن وقت است که مسیر ریل‌ها را می‌بینیم. جنس کار مجلس هم این گونه است و در هنگامی که به بار می‌نشیند، کسی متوجه ریل‌گذاری گذشته نیست. لذا برای ارزیابی عملکرد مجلس باید از بالا به نقشه اقدامات مجلس توجه کرد و مورد ارزیابی قرار داد.
قانون جوانی جمعیت اثر میان مدت مثبت دارد
سخنگوی کمیسیون اصل نود مجلس در تشریح چند نمونه مهم از ریل‌گذاری مجلس یازدهم، بیان کرد: قانون حمایت از خانواده و جوانی جمعیت در مجلس یازدهم تصویب شد. این قانون اثر مستقیم و کوتاه مدت ندارد؛ اما اثر میان مدت مثبت دارد؛ در دهه ۷۰ حتی روی بسته پفک نیز نوشته شده بود «فرزند کمتر زندگی بهتر» یا در سطح شهر تبلیغاتی همچون «بچه که عمر و نفسه یکی خوبه دو تا بسه»، خودنمایی می‌کرد. یعنی برای فرهنگ‌سازی روی کودکان نیز برنامه‌ریزی کرده بودند و حدود ۱۰ تا ۱۵ سال در همه ابعاد کار کردند تا اواخر دهه ۸۰ نتیجه گرفتند.
خضریان با بیان اینکه زمانی که یک قانون تصویب می‌شود، نباید انتظار داشته باشیم ظرف یکی دو سال بتواند همه مشکلات را حل کند، بیان کرد: مجلس ریل‌گذار است؛ باید قانون را تصویب کند و بر اجرای آن نظارت کند، اما ممکن است تأثیرات قانونی که در مجلس تصویب می‌شود، ۱۰ سال دیگر در جامعه ما دیده شود اما جامعه ما ۱۰ سال دیگر به خاطر ندارد که مجلس یازدهم این قانون را تصویب کرده است.
نماینده مردم تهران، ری، شمیرانات، اسلامشهر و پردیس در مجلس با اشاره به اقدام مهم مجلس یازدهم در تصویب قانون تسهیل صدور مجوزهای کسب و کار به عنوان یک ریل‌گذاری راهبردی، گفت: این قانون سه هدف مهم حذف فرآیندهای زائد و تغییر قاعده مبنا به ثبت محور شدن مجوزها، مبارزه با رانت و تبعیض و جلوگیری از رفتارهای سلیقه‌ای، حذف انحصارهای شغلی موجود در حوزه خدمات حقوقی را دنبال می‌کند.
خضریان ادامه داد: مجلس با این قانون توانست انحصار در مشاغلی همچون سردفتری را کنار بزند یا در شغلی همچون وکالت، انحصار موجب شده است که مردم توانایی بهره‌مندی از خدمات وکلا را نداشته باشند و در سایه عدم دسترسی آن‌ها به این نوع خدمات، حقوقشان در محاکم قضائی با مخاطره مواجه شود، کما اینکه به اذعان متولیان صنف وکالت هم اکنون بیش از ۹۰ درصد پرونده‌های قضائی بدون وکیل به دادگاه می‌روند.
تشریح دستاوردهای قانون تسهیل صدور مجوزهای کسب و کار
این نماینده مجلس یازدهم در تشریح دستاوردهای قانون تسهیل صدور مجوزهای کسب و کار، ادامه داد: در سایه انحصار ایجاد شده در فرآیند اعطای برخی مجوزهای کسب و کار در کشور علاوه بر اینکه باعث افزایش هزینه خرید خدمت در این بازارها شده است، بازار سیاه خرید و فروش این مجوزها را نیز زیاد کرده بود، لذا الکترونیکی شدن فرآیند صدور و تعیین درگاه یکتا برای پیگیری انواع مجوزها، تعیین سقف زمان مشخص، مشخص کردن مدارک و استعلامات لازم برای هر عنوان مجوز، تسهیل حداکثری شرایط اخذ و ایجاد فضای رقابتی سالم، زمینه رفع انحصار از برخی مشاغل خدماتی و اشتغال‌زایی بسیاری از جوانان را فراهم کرد.
عضو هیأت رئیسه کمیسیون اصل نودم قانون اساسی با بیان اینکه بازار سیاه خرید و فروش مجوزها یکی دیگر از مسائلی بود که در سایه انحصار موجود در فرآیند اخذ برخی مجوزهای کسب و کار ایجاد شده بود، گفت: اعطای قطره چکانی مجوزهای کسب و کار در برخی از بازارها موجب شده بود تا تعادل در بین عرضه و تقاضای موجود در این بازارها و بر هم خوردن و هزینه خرید خدمت به طور چشم‌گیری افزایش یابد.
خضریان ادامه داد: در این بین علاوه بر اینکه بار اصلی هزینه‌ها به مردم تحمیل می‌شد، بازار سیاه خرید و فروش این مجوزها نیز شکل گرفته و بسیاری از متقاضیان ورود به بازار در سودای درآمدهای نجومی، با صرف هزینه‌های میلیاردی، نسبت به خرید مجوز در این بازارهای سیاه اقدام می‌کردند. به طور مثال هم‌اکنون، بنا بر مشاهدات میدانی و تماس با صاحبان آگهی‌های انتشاریافته، قیمت مجوز سردفتری اسناد رسمی در شهر تهران، به بیش از ۵ میلیارد تومان رسیده بود و مجوز راه‌اندازی داروخانه نیز در این شهر تا ۴ میلیارد تومان به فروش می‌رسید.
نماینده مردم تهران در مجلس یازدهم یکی دیگر از نقاط قوت این قانون را ارائه سازوکاری مناسب به منظور جمع‌آوری مجوزهای کاغذی، حذف امضاهای طلایی و نظارت بر خط بر این مجوزها خواند و ادامه داد: در بسیاری از کشورهای پیشرفته تمهیدات لازم برای این موضوع در قالب ایجاد و تخصیص شماره شناسایی مجوزها اندیشیده شده، اختصاص یک کد شناسایی به هر مورد مجوز و فراهم کردن امکان استعلام بر خط و مشخصات عمومی دارنده و اعتبار آن، علاوه بر اینکه می‌تواند موجب جلوگیری از جعل مجوز، سوءاستفاده از مجوز سایر افراد، افزایش نظارت‌های مردمی و کاهش امکان سوءاستفاده از قدرت شود؛ از رفتارهای سلیقه‌ای یا مفاسد احتمالی ضابطین قضائی نیز جلوگیری خواهد کرد. برای حل این موضوع در قانون تسهیل صدور مجوزهای کسب و کار به خوبی تدبیر شده است.
قانون اقدام راهبردی دست ما را پای میز مذاکره پُر کرد
رئیس کمیته سیاسی، نظامی و امنیتی کمیسیون اصل نود مجلس شورای اسلامی با اشاره به قانون اقدام راهبردی برای لغو تحریم‌ها، تصریح کرد: این قانون در دوره‌ای تصویب شد که کشور ما همه تعهدات خود را ذیل برجام انجام می‌داد، اما آمریکا از برجام خارج شده بود و دولت‌های اروپایی هم هیچ اقدامی در زمینه لغو تحریم‌ها به تبعیت از آمریکا انجام نمی‌دادند؛ در واقع طرف مقابل نیاز به مذاکره برای لغو تحریم‌ها نداشت، مگر اینکه ما امتیازات جدیدی به آن‌ها می‌دادیم. در این شرایط این قانون در مجلس تصویب شد و حتی آقای عراقچی در جلسه کمیسیون سیاست خارجی و امنیت ملی مجلس نسبت به این موضوع که قانون اقدام راهبردی دست ما را برای اینکه پای میز مذاکره بنشینیم پر کرد، اذعان داشت.
خضریان با اشاره به پول‌هایی که بعضاً می‌شنوید چند میلیارد دلار از نقاط مختلف دنیا در حال آزاد شدن است، افزود: در این شرایط کسی یادی از مجلس یازدهم نمی‌کند که مجلس قانون اقدام راهبردی برای لغو تحریم‌ها را تصویب کرد که از دل آن مذاکراتی صورت گرفت و این پول‌ها آرام آرام و بدون دادن امتیاز جدید آزاد می‌شوند.
سخنگوی کمیسیون اصل نود مجلس در ادامه قانون جهش تولید مسکن را جزو یکی دیگر از قوانین قابل دفاع و راهبردی مجلس یازدهم دانست و ادامه داد: مجلس زمین‌های دولتی، تسهیلات بانکی و بودجه‌ها را به سمت جهش تولید مسکن سوق داد و ممکن است تأثیر این قانون که از سال ۱۴۰۰ تصویب شده و منجر به ساخت انبوه مسکن شده، ۵ تا ۶ سال دیگر در جامعه مشخص شود. در آن زمان مجلسی به نام مجلس یازدهم نیست که بخواهد بیان کند این کاری که اکنون تأثیر داشته، قانون مصوب ما بوده است.
مصوبه مجلس برای شفاف شدن تسهیلات کلان بانکی
خضریان در ادامه با اشاره به اقدامات مجلس یازدهم، تصریح کرد: تا پیش از مجلس یازدهم مشخص نبود بانک‌ها تسهیلات کلان را به چه کسانی می‌دهند، در همین خصوص قانونی درباره شفاف شدن تسهیلات کلان بانکی در مجلس یازدهم تصویب شد که نتیجه یک سال آن شفاف شدن ۲,۰۰۰ هزار میلیارد تومان بود، یعنی با این قانون در جایی که خلق پول صورت می‌گیرد، مجلس پروژکتور را روشن کرد. در واقع تا زمانی که تأثیرات این قانون در مبارزه با فساد و جلوگیری از افزایش تورم مشخص شود، زمان بر است. ما امروز تاوان خلق پول‌هایی که در سال‌های گذشته رخ داده را می‌دهیم.
سخنگوی کمیسیون اصل نود مجلس درباره طرح شفافیت، گفت: طرح شفافیت آرا چون به اصلاح قانون آئین‌نامه داخلی مجلس نیاز داشت، باید با دو سوم آرای نمایندگان تصویب می‌شد؛ بنابراین اصلاح آن سخت‌تر بود. این موضوع در سال ۱۳۹۹ با سه رأی کمتر از دو سوم تصویب نشد، یعنی اکثریت نمایندگان به انجام آن رأی دادند.
خضریان ادامه داد: این مطالبه زمین گذاشته نشد، امضا برای به جریان افتادن آن جمع آوری شد. اما به یک دفعه برخی نمایندگان طرحی را تحت عنوان شفافیت قوای سه‌گانه تدوین کردند که شفافیت آرا ذیل این طرح تعریف شد که با مشکلات متعددی از نظر قانون اساسی و مصالح کشور مواجه بود. من و برخی از نمایندگان به این طرح رأی ندادیم و شفاف اعلام کردیم که رأی نمی‌دهیم، زیرا طرح جدید را در عمل کنار گذاشتن مطالبه درست شفافیت آرا می‌دانستیم.
شفافیت باید از یک جا آغاز و به جاهای دیگر تسری پیدا کند
نماینده مردم تهران، ری، شمیرانات، اسلامشهر و پردیس در مجلس شورای اسلامی افزود: البته منظور از این مخالفت این نیست که نهادهای دیگر نباید شفاف شوند، بلکه منظور این است که شفافیت یک پروسه است و باید از یک جا آغاز و به جاهای دیگر تسری پیدا کند.
وی اضافه کرد: در شورای نگهبان و مجمع تشخیص مصلحت نظام ایرادات متعددی به طرح شفافیت قوا گرفته شده و در مجمع باقی مانده است. در واقع مجلس با آن موافقت کرد اما در مجمع مانده و امروز کسانی که موافقان طرح شفافیت قوا بودند و مانع طرح شفافیت آرای نمایندگان شدند، باید پاسخگو باشند.
خضریان در بخش دیگری از سخنان خود با اشاره به اهمیت انتخابات در کشور و لزوم مشارکت حداکثری در انتخابات، گفت: مشارکت در انتخابات باید در سه سطح حکومت، مردم و نیز سطح نخبگان به معنای فعالان و گروه‌های سیاسی بررسی شود. همچنین لازم است بدانیم شورای نگهبان در مشارکت سیاسی چه نقشی دارد؛ امروزه کسانی که سال‌ها در قدرت بوده‌اند، حکومت را به کاهش مشارکت متهم می‌کنند یا به مردم اتهام بی بصیرتی می‌زنند که چرا ما رأی نیاورده‌ایم.
سخنگوی کمیسیون اصل نود مجلس خاطرنشان کرد: زمانی که می‌خواهیم در مورد مردم‌سالاری دینی و مشارکت در انتخابات به‌عنوان یکی از محصولات مردم‌سالاری دینی صحبت کنیم، خوب است یک بار مرور کنیم که در نگاه حضرت امام (ره) به‌عنوان پایه‌گذار نظام جمهوری اسلامی ایران باور به مردم و ایمان به مردم یک امر ویترینی و تصنعی نبوده است.
موضوع مشارکت صرفاً ارتباطی به تأیید یا رد صلاحیت ندارد
وی با انتقاد از نگاه تک ساحتی برخی نخبگان سیاسی به موضوع نقش احراز صلاحیت در افزایش مشارکت در انتخابات، خاطرنشان ساخت: بالاترین سطح احراز صلاحیت‌هایی که می‌شود از استانداردهایی که در جمهوری اسلامی هست گذر کرد، در انتخابات شورای شهر دوم رقم می‌خورد. به طوری که حتی اعضای نهضت آزادی با کراوات تبلیغاتشان را در سطح شهر تهران زده بودند، یعنی آنها هم تأیید شده بودند؛ برگزار کننده انتخابات نیز دولت اصلاحات بود. اما این انتخابات با مشارکت ۱۳ درصدی پایین‌ترین مشارکت سیاسی در تاریخ جمهوری اسلامی ایران را رقم زد. این موضوع نشان می‌دهد مسأله مشارکت صرفاً مسأله تأیید یا رد صلاحیت نیست.
خضریان درباره نقش نخبگان در مشارکت سیاسی، اظهار کرد: در سطح نخبگان باید به اهمیت مسؤلیت‌پذیری اشاره کرد، بد کارکردی، کج کارکردی، کم کارکردی و بی کارکردی نخبگان در زمان پذیرش مسؤولیت موجب کاهش مشارکت مردم در انتخابات بعدی کشور می‌شود. ما عموم مشکلاتمان در کشور از بی کارکردی و کم کارکردی نخبگان در زمان مسؤولیت است. نخبگان در خصوص کم کارکردی و بد کارکردی هیچ مسؤولیتی قبول نمی‌کنند.
کلید مشارکت مردم در انتخابات، اعتماد عمومی است
عضو هیأت رئیسه کمیسیون اصل نود مجلس خاطرنشان کرد: کلید مشارکت مردم در انتخابات، اعتماد عمومی است و عدم مسؤولیت پذیری نخبگان و گروه‌های سیاسی در زمان پذیرش مسؤولیت باعث آسیب رساندن به اعتماد عمومی می‌شود و اگر اعتماد عمومی آسیب ببیند، مشارکت مردم نیز کاهش پیدا می‌کند.
خضریان با اشاره به نقش نخبگان در ارتباط میان حاکمیت و مردم هم گفت: اعتماد میان مردم و حکومت می‌تواند توسط نخبگان تنظیم شود و این موضوع در مشارکت تأثیر گذار است. یکی از کار ویژه‌های نخبگان و احزاب، بازسازی مداوم بین حکومت و خودشان و همچنین خودشان و حکومت است و یکی از کار ویژه‌های دیگر میانجی‌گری میان مردم و حکومت است.
وی افزود: برخی نخبگان و احزاب در فضای سیاسی با یک خوانش رادیکال از مردم به حکومت و از حکومت به مردم باعث ایجاد فضای نامناسبی شده‌اند؛ به طوری که مدام از مردم پیش حکومت و از حکومت پیش مردم بدگویی می‌کنند. به طور مثال اقدام فردی از یک طبقه خاص را که در یک کنسرت بروز می‌کند به کل جامعه تعمیم می‌دهند و تلاش می‌کنند جامعه را پیش چشم حکومت خراب کنند و از طرف دیگر عمل خطای یکی از کارگزاران و مسؤولان نظام را به کل سیستم تعمیم می‌دهند تا در نهایت مردم را به کل حکومت بدبین کنند.
خضریان ادامه داد: همین‌ها وقتی راهپیمایی بزرگی در روز عید غدیر برگزار می‌شود که بر مبنای شادی اجتماعی است، می‌بینید به آن نمی‌پردازند و وقتی هم که می‌پردازند تلاش می‌کنند با حاشیه‌سازی پیرامون آن، مانع دیده شدن اصل آن شوند. در حالی که می‌توانستند حتی این راهپیمایی را به نفع خودشان مصادره کنند.
عضو هیأت رئیسه کمیسیون اصل نود مجلس با بیان اینکه کسانی که می‌خواهند در قانون باشند نه بر قانون، در قدرت باشند نه بر قدرت، ما به ازای قدرتی که حکومت به آنها عطا می‌کند وظیفه‌شان این است که اعتماد میان مردم و حکومت را افزایش و ترمیم کنند، بیان کرد: این شدنی نیست که در عین بهره‌مندی نخبگان و احزاب از مواهب حکومت، توأمان علیه آن اقدام کنند.
تلاش نخبگان باید در مسیر نفی سیاست‌ورزی فامیلی باشد
وی ادامه داد: بخشی دیگر از تلاش جمعی نخبگان باید در مسیر نفی سیاست‌ورزی رفاقتی و فامیلی باشد، مردم می‌پرسند مکانیزم گزینش نخبگان در احزاب به چه شکلی است؟ در دولت‌ها به چه شکلی است؟ مرامنامه شایستگی و معرفی افراد به مردم از سوی گروه‌های سیاسی بر اساس شاخص‌ها برای انتخابات کجاست؟ مردم توزیع مناصب و توزیع منافع را می‌بینند. در دولت‌های مختلف هم دیدند. باید از خودمان بپرسیم چرا مردم در چنین شرایطی باید به لیستی که از سوی احزاب و نخبگان برای مشارکت مردم در انتخابات معرفی می‌شود، اعتماد کنند و رأی بدهند؟ این رفتار را با رفتار مقام معظم رهبری مقایسه کنید، ایشان فعالیت خویشاوندان خود را از مناصب دولتی منع کردند.
خضریان گفت: اصلاح چرخه گردش نخبگان در کشور یکی از راهکارهای افزایش مشارکت است، نظریه پردازی در فضای غیرواقعی و انتقاد از حکومت در همه شرایط رفتار درستی نیست علاوه بر این نخبگان در زمانی که رأی مردم همسو با آن‌ها نیست نباید آن‌ها را تمسخر کنند. این فرایند باید تغییر پیدا کند.
خضریان وجود آگاهی کاذب در جامعه سیاسی ایران را یکی دیگر از چالش‌های کاهش مشارکت سیاسی دانست و افزود: امروز بخش جدی رسانه‌ای کشور که از سوی گروه‌های سیاسی مدیریت می‌شوند، آگاهی کاذب تولید می‌کنند و آگاهی بخشی سیاسی نمی‌کنند. آگاهی بخشی سیاسی یعنی احزاب و گروه‌های سیاسی اهداف و شیوه عمل خودشان را به جامعه نشان دهند، اما امروز برخی از این سیاسیون و نخبگان به جای اینکه اهداف و شیوه عمل خودشان را برای مردم روشن کنند، مدام در حال تخریب و دروغ‌پردازی علیه دیگری هستند تا از دل ایجاد یک هراس خیالی از رقیب سیاسی بتوانند به قدرت برسند، غافل از اینکه این رفتار نه تنها باعث اقبال اجتماعی به ایشان نمی‌شود، بلکه باعث کاهش مشارکت خواهد شد.
سخنگوی کمیسیون اصل نود مجلس ادامه داد: توجه نخبگان به مصالح عامه موضوع دیگری است که در افزایش مشارکت مردم نقش مهمی دارد. این موضوع با دو چیز در تعارض است، یکی مصالح خاصه و دیگری در برابر خواست‌های طبقاتی است. گاهی منافع شخصی بر منافع عمومی رجحان پیدا می‌کند. جریان دانشجویی باید در مقابل این موضوع بایستد و منافع و مصالح ملی را مطالبه کند.
خضریان در ادامه به برخی سوالات دانشجویان حاضر در جلسه در خصوص انتخابات پیش‌رو و نقش جریان دانشجویی در هدایت اجتماعی برای انتخاب افراد اصلح پاسخ گفت.
کد خبر 6014319
زهرا علیدادی"
politics,"به گزارش خبرنگار مهر، حجت‌الاسلام «سید ابراهیم رییسی» رییس‌جمهور کشورمان امروز در مراسم گرامی‌داشت روز فناوری فضایی اظهار کرد: دشمنان تلاش کرده‌اند با تحریم، ایران را در انزوا قرار داده و متوقف کنند اما ۱۱ پرتاب فضایی در دولت سیزدهم، تحریم‌ها و طرح انزوای جمهوری اسلامی ایران را با شکست مواجه کرد.
وی افزود: تلاش‌ها و دستاوردهای ماندگار عزیزان‌مان در حوزه هوافضا، علی‌رغم همه تهدیدها و تحریم‌ها حقیقتاً جلوه «ما می‌توانیم» است.
رییس‌جمهور با اشاره به بخش‌های مختلفی که می‌توانند از پیشرفت‌های فضایی کشور بهره ببرند گفت: می‌توان از توسعه رشد هوا و فضا در جهت پایش حوزه کشاورزی، منابع آب، اکتشاف معادن، دریاها، حضور و پایش امنیتی در مرزها و نیز در حوزه‌های اقتصادی و… بهره برد؛ با حضور در فضا و کسب اطلاعات دقیق از آن، ما می‌توانیم در بسیاری از عرصه‌ها رشد کنیم.
رییسی گفت: حضور در فضا قدرت می‌آورد زیرا ماهواره در فضا، مانند چشمی است که بشر می‌تواند از فضا بهتر ببیند و با پایش داده‌های دریافتی، برای بخش‌های مختلف تصمیم‌گیری و تصمیم‌سازی کند.
رییس‌جمهور با اشاره به فعالیت ارگان‌های مختلف در رشد و توسعه صنعت فضایی کشور گفت: سازمان ارتباطات، وزارت علوم و بخش‌هایی از سایر وزارتخانه‌ها مانند وزارت دفاع و نیز سپاه پاسداران و ارتش، با همکاری و همگرایی برای رشد صنعت فضایی کشور در تلاش هستند تا توان فضایی کشور افزون شود.
وی با اشاره به اهمیت و نقش بخش خصوصی در توسعه فضایی کشور، گفت: برای توسعه فضایی کشور باید به بخش خصوصی میدان داد؛ آن‌ها باید بیایند و کمک کنند زیرا بدون حضور بخش خصوصی و شرکت‌های دانش‌بنیان و فن‌آور، بخش هوافضا نمی‌تواند پیشرفت کند.
رییسی ادامه داد: میدان‌دادن به بخش خصوصی، ضرورت دارد زیرا موفقیت و انجام کارهای اثربخش فضایی و پیشرفت در این حوزه، موکول به فعالیت بخش خصوصی و ایفای نقش ارزشمند توسط این بخش است.
ارتفاع حضور ما در فضا باید افزایش پیدا کند 
وی تاکید کرد: تعداد پرتاب‌ها با دقت بیشتر باید افزایش پیدا کند؛ از سویی برای شتاب‌دادن به حضور در ارتفاع بالاتر، باید تلاش کنیم زیرا این موضوع اهمیت دارد. با توجه به کارهای صورت‌گرفته، متخصصان کشورمان این توانایی را دارند که ارتفاع حضور ما در فضا را افزایش دهند. 
رییس‌جمهور در ادامه با تاکید بر استمرار توسعه زیرساخت‌های فضایی کشور و همچنین با اشاره به ضرورت تجاری‌سازی صنایع فضایی افزود: یکی از بخش‌هایی که می‌تواند ابزار و زمینه افزایش بهره‌وری در کشور را ایجاد کند، صنعت فضایی است. صنعت فضایی ایران باید به سمت تجاری‌سازی حرکت کند. امیدوارم آزمایشگاه‌های صنایع فضایی به دقت و سرعت بیشتر در کارها بیانجامند؛ البته دقت نباید فدای سرعت در هیچ کاری شود.
رییسی اضافه کرد: زمانی که با روسای کشورها صحبت می‌کنم، اذعان دارند که پرتاب‌های ماهواره‌ها برای آن‌ها هم ایجاد امید می‌کند؛ تحریم‌ها جمهوری اسلامی ایران را متوقف نکرده و برعکس، رشد و پیشرفت و ارتقای ما را افزون کرده است.
وی گفت: این مهم نشانگر اراده ملت ایران و دانشمندان و نخبگان کشور است که علی‌رغم همه تهدیدها و تحریم‌ها گام‌های خوبی در راستای پیشرفت کشور برمی‌دارند.
رییسی با بیان اینکه آینده برای ایران بسیار روشن است، اظهار کرد: صنعت فضایی کشور، جلوه پیشران اقتصادی در حوزه‌های مختلف است و می‌تواند قدرت و ثروت را برای کشور به همراه داشته باشد.
رییس‌جمهور با اشاره به مسئله غزه، گفت: ان‌شاءالله شاهد پیروزی واقعی مردم غزه باشیم و ببینیم که ستمگران و ظالمان نزد افکار عمومی و وجدان‌های بیدار جهان مفتضح‌تر شده و نقاب از چهره نفاق کنار زده شده است.
کد خبر 6012879"
politics,"به گزارش خبرگزاری مهر، مراسم گرامیداشت سالروز ورود امام خمینی (ره) و آغاز دهه مبارک فجر در ساعت ۹.۳۳ لحظه ورود امام (ره) در مرقد امام خمینی آغاز و همزمان از گلدسته‌های مساجد و بقاع متبرکه رأس این ساعت نوای الله اکبر پخش شد. ناقوس کلیساها، سوت قطارها و کشتی‌ها نیز به صدا درآمد.
این دهه همزمان با سالروز ورود حضرت امام خمینی (ره) به میهن اسلامی در سراسر کشور گرامی داشته می‌شود.
سخنران این مراسم در حرم بنیانگذار انقلاب اسلامی آیت الله اراکی است.
همچنین رژه موتورسواران (نیروهای مسلح) در مسیر حرکت امام خمینی در روز ۱۲ بهمن از فرودگاه مهرآباد تا بهشت زهرا (س) برگزار شد.
گلباران مسیر حرکت امام خمینی (ره) توسط بالگردها نیز انجام شد.
ویژه برنامه گلباران جایگاه جلوس حضرت امام هم ساعت ۱۱ صبح در کنار قطعه ۱۷ بهشت زهرا (س) انجام خواهد شد.
روز ۱۹ بهمن نیز مراسم مهمانی لاله‌ها در سراسر کشور برگزار خواهد شد.
کد خبر 6011039
نفیسه عبدالهی"
politics,"به گزارش خبرگزاری مهر، «علی سلاجقه» رییس سازمان حفاظت از محیط زیست امروز چهارشنبه (۱۱ بهمن ۱۴۰۲) در حاشیه جلسه هیأت دولت در جمع خبرنگاران پیرامون موضوع آب در کشورمان، گفت: یکی از مؤلفه‌های محیط زیست مسأله آب است. با توجه به وضعیتی که در شرایط اقلیمی وجود دارد، خوشبختانه آب شرب تأمین می‌شود و دولت در این زمینه وظیفه خود را انجام می‌دهد و هیچ مشکلی پیش نخواهد آمد.
وی افزود: این بحث انتقال آبی که از دریاهای جنوب یعنی خلیج فارس و دریای عمان انجام می‌شود هم به نتیجه خواهد رسید.
سلاجقه با بیان این موضوع که گفته می‌شود پروژه انتقال آب از دریا صرفه اقتصادی ندارد، اظهار داشت: خود صنایع وارد کار شده‌اند و قیمت تمام‌شده آن به عهده خود صنایع است که پرداخت می‌کنند و دولت خیلی در این قسمت کاری نمی‌کند و مشکلی وجود ندارد.
کد خبر 6010421"
politics,"به گزارش خبرگزاری مهر، «ناصر کنعانی» سخنگوی وزارت امور خارجه حملات هوایی و موشکی شب گذشته آمریکا و انگلیس به شهرها و مناطق مختلفی در یمن را به شدت محکوم کرد.
وی این حملات را نقض مکرر حاکمیت و تمامیت ارضی یمن و نقض فاحش حقوق بین‌الملل توسط آمریکا و انگلیس دانست و افزود: تداوم اینگونه اقدامات خودسرانه، یک ماجراجویی آشکار و تهدیدی نگران کننده برای صلح و امنیت بین‌المللی است.
سخنگوی دستگاه دیپلماسی افزود: ماجراجویی‌های نظامی آمریکا و انگلیس در حمله نظامی به کشورهای منطقه ادامه سیاست و رویکرد اشتباه این دو کشور در استفاده از رویکرد نظامی گری برای پیشبرد اهداف نامشروع آنان در منطقه بوده و تعارض کاملاً آشکاری با ادعاهای مکرر واشنگتن و لندن دارد که می‌گویند خواستار گسترش جنگ و درگیری در منطقه نیستند.
سخنگوی وزارت امور خارجه گفت: آمریکا و انگلیس در تداوم حمایت تمام عیار خود از جنایات جنگی رژیم صهیونیستی، با اقدامات نظامی خود در سطح منطقه، در حال دامن زدن به هرج و مرج، بی نظمی، ناامنی و بی‌ثباتی با هدف ایجاد فضای تنفسی برای این رژیم جنایت پیشه و متهم به نسل‌کُشی فلسطینیان هستند و بی تردید جامعه بین المللی برای پاسخگو کردن آمریکا و انگلیس مسؤلیت دارد.
کد خبر 6013909
نفیسه عبدالهی"
politics,"به گزارش خبرگزاری مهر، سفارت جمهوری اسلامی ایران در سوریه جمعه شب، در پیامی حساب کاربری خود در شبکه ایکس نوشت: «گروه تروریستی صهیونیستی با نقض قوانین بین المللی و حاکمیت سوریه، به یک محله مسکونی در حومه دمشق حمله موشکی کرد و یک مستشار نظامی ایران به شهادت رسید».
گفتنی است؛ سفارت ایران تاکید کرده است که پاسخ به این جنایت قطعی است.
کد خبر 6012674"
politics,"به گزارش خبرگزاری مهر، «احمد وحیدی» وزیر کشور امروز در همایش بین‌المللی «بهار ۴۶، فلسطین در آستانه آزادی، خیزش عدالتخواهیِ جهانی» در سالن همایش‌های فردوسی، با تبریک ایام‌الله دهه مبارک فجر اظهار کرد: امروز فجری در فلسطین ایجاد شده و جهان را تحت تأثیر خود قرار داده است، امروز فلسطین کانون توجهات در دنیا است.
وی افزود: مردم پایدار فلسطین امروز پرچمدار مجاهدت در جهان هستند، به گونه‌ای که دشمن را به لرزه در آورده‌اند و دشمن در یک بن‌بست کامل قرار دارد که چه کند.
وزیر کشور در ادامه اظهار کرد: امروز ضد و نقیض‌هایی که از حامیان رژیم صهیونیستی گفته می‌شود، فروپاشی ذهنی، برنامه‌ای و راهبردی رژیم صهیونیستی در این اظهارات کاملاً مشاهده می‌شود.
وحیدی اظهار کرد: در موضع‌گیری‌های کشورهای حامی رژیم صهیونیستی و جنایت پیشه‌های آن‌ها نیز بُن‌بست رژیم کاملاً مشاهده می‌شود و این را ملت مقاوم فلسطین برای آن‌ها رقم زده‌اند.
کد خبر 6012954"
politics,"خبرگزاری مهر، گروه سیاست: «حسین امیرعبداللهیان» وزیر امور خارجه کشورمان هفته گذشته طی نشستی، از سفر قریب‌الوقوع «علی اکبر احمدیان» دبیر شورایعالی امنیت ملی کشورمان به عراق خبر داد. به همین بهانه، مناسبات سیاسی و امنیتی تهران و بغداد بر اساس توافق‌نامه امنیتی میان دو کشور و نیز پرونده شهید سلیمانی و اخراج نیروهای اشغالگر آمریکایی از خاک عراق را مورد بررسی و واکاوی قرار داده‌ایم.
«دیدگاه ما درباره امنیت عراق این است که اگر هر طرفی قصد بر هم زدن امنیت عراق را داشته باشد، ما سینه خود را در مقابل او و برای حفاظت از عراق سپر خواهیم کرد»؛ این بخشی از فرمایشات مقام معظم رهبری در دیدار «محمد شیاع السودانی» نخست‌وزیر عراق با معظم‌له در آذر ۱۴۰۱ است.
جمهوری اسلامی ایران در عمل به اثبات رسانده که حامی امنیت و تمامیت ارضی و حاکمیت ملی عراق است؛ بزرگترین گواه این امر، زمانی است که عراق در آستانه اشغال توسط گروه تروریستیِ آمریکا ساخته داعش قرار داشت و این ایران اسلامی بود که به فرماندهی سیدالشهدای محور مقاومت، شهید سپهبد حاج قاسم سلیمانی، شر داعش را از عراق دور ساخت.
خود عراقی‌ها نیز به این امر معترف هستند و تمام نخست‌وزیران اخیرشان از جمله «حیدر عبادی»، «عادل عبدالمهدی»، «مصطفی الکاظمی» و «محمدشیاع السودانی» اعلام کرده‌اند که ایران اولین کشوری بود که در قضیه داعش به داد عراق رسید.
حتی مقامات اقلیم کردستان عراق نیز بر نقش‌آفرینی نیروهای ایرانی تحت فرماندهی «حاج قاسم سلیمانی» در نجات «اربیل» پایتخت‌شان از سقوط به دست داعش، معترف هستند و خود را مدیون جمهوری اسلامی ایران می‌دانند؛ در این زمینه «مسعود بارزانی» نفر اول اقلیم کردستان عراق، اظهارات صریح و شفافی را بر زبان رانده است.
با این همه طی چند سال اخیر، منطقه اقلیم کردستان عراق، به حیات خلوت تروریست‌هایی تبدیل شده که درصدد تهدید امنیت مردم ایران بودند. اوج این قضیه در جریان اغتشاشات پاییز ۱۴۰۱ بود؛ در مقطعی که عناصر تروریست وابسته به گروهک‌های تجزیه‌طلب، تلاش‌هایی را برای انجام اقدامات تروریستی در ایران اسلامی انجام دادند.
سرانجام در تاریخ ۲۸ اسفند ۱۴۰۱، توافق امنیتی ایران و عراق به امضای «علی شمخانی» دبیر وقت شورای عالی امنیت ملی و «قاسم الاعرجی» مشاور امنیت ملی عراق رسید. مهم‌ترین مفاد این توافق پایان حضور تروریست‌ها و عوامل ضد انقلاب در منطقه اقلیم کردستان بود.
آنطور که مقامات عراقی از جمله «باسم العوادی» سخنگوی دولت عراق، تصریح کرده‌اند: جلوگیری از تردد تروریست‌های کُرد از عراق به ایران، تحویل دادن افراد تحت‌تعقیب، خلع سلاح و برچیدن اردوگاه‌های آنان، از فهرست‌های مهم توافق‌نامه امنیتی ایران و عراق است. اما از مهم‌ترین گروه‌های تروریستیِ موردِ اشاره در این توافق‌نامه می‌توان به حزب دموکرات کردستان (حدکا)، حزب کومله و حزب پژاک اشاره کرد که در شمال استان اربیل و شرق استان سلیمانیه حضور دارند.
طبق توافق‌نامه امنیتی فوق‌الذکر، دولت عراق باید تا «۱۹ سپتامبر ۲۰۲۳» یعنی «۲۸ شهریور ۱۴۰۲» گروه‌های تروریستی تجزیه‌طلب در خاک عراق و اقلیم کردستان را خلع سلاح می‌کرد و آنان را از پادگان‌های نظامی در اقلیم کردستان اخراج می‌کرد.
در تاریخ ۲۲ شهریور «فؤاد حسین» وزیر خارجه عراق به تهران سفر کرد و «حسین امیرعبداللهیان» وزیر امور خارجه کشورمان در نشست خبری مشترک با وی تصریح کرد: حتی یک ساعت فرصت دادن به تروریست‌ها به زیان امنیت عراق، ایران، منطقه و اقلیم کردستان عراق است. ما بر اجرای دقیق توافقنامه امنیتی تأکید کردیم.
اما ۲۸ شهریور ۱۴۰۲، موعد ضرب‌الاجل ایران هم گذشت و مفاد توافقنامه امنیتی میان ایران و عراق به طور کامل و دقیق اجرایی نشد؛ در همین زمینه «سرلشکر باقری» رییس ستاد کل نیروهای مسلح کشورمان، تذکراتی را به بغداد و اربیل داد.
«سرلشکر باقری» پیش‌تر در تاریخ ۲۳ مهر ۱۴۰۱، طی اعلام موضعی، با اشاره به تحرکات گروه‌های تروریستی در شمال عراق گفت: اینکه ۳۰۰۰ نفر نیروی مسلح پشت دیوار مرز ما مرکز ساخت بمب داشته باشند، به هیچ عنوان برای ما قابل تحمل نیست و ما با آن‌ها مقابله می‌کنیم؛ لذا عملیات ایران علیه مقرهای گروهک‌های تروریستی و تجزیه‌طلب ادامه خواهد داشت.
سرلشکر باقری این را هم گفته بود که «طی این سال‌ها مدام به اقلیم کردستان عراق تذکر دادیم و گفتیم این رسم همسایگی نیست که ما این همه به ملت عراق خدمت کنیم و بعد شما به گروهک‌های تجزیه‌طلب اجازه ایجاد مقر نظامی و رسانه می‌دهید. بارها به ما قول دادند که جلوی اقدامت گروهک‌های تروریستی را بگیرند، اما عمل نکردند؛ بنابراین تصمیم بر این شد تا با این‌ها مقابله کنیم و این امر بر اساس منشور ملل متحد و دفاع از خود است».
در تاریخ ۳۱ شهریور سال جاری، یعنی سه روز پس از پایان مهلت دولت عراق برای پاکسازی مرزهای ایران از جولان تروریست‌های تجزیه‌طلب، رییس‌جمهور کشورمان خواستار اعزام کارشناسان ایرانی به اقلیم کردستان عراق برای بررسی و حصول اطمینان از خلع سلاح کامل احزاب کُرد و تخلیه اردوگاه‌های آنان شد.
رییس ستاد کل نیروهای مسلح کشورمان نیز با قدردانی از دولت مرکزی عراق برای اجرایی کردن بخشی از توافق‌نامه، خواهان اخراج احزاب تجزیه‌طلب ایرانی از کل خاک عراق شد و تاکید کرد «قرار این بود گروهک‌ها ۲۸ شهریور به‌طور کامل خلع سلاح شده باشند؛ اما آنچه در مهلت ۶ ماهه رخ داد، این بود که فقط قدری از مرزهای کشور فاصله گرفته‌اند».
بدون‌تردید، جمهوری اسلامی ایران در بحث امنیت ملی خود با احدی مماشات نخواهد داشت و گواه این امر اخطارهایی است که در عالی‌ترین سطوح لشکری و کشوری به مقامات اقلیم کردستان عراق و بغداد داده شده است. سیاست اصولی جمهوری اسلامی ایران در منطقه مبتنی بر «ایجاد و گسترش صلح، ثبات و امنیت در کشورهای همسایه» است و هر طرفی که بخواهد این راهبرد اصولی را مخدوش کند، با پاسخ سخت ایران اسلامی مواجه خواهد شد.
قطعاً، در رفت‌وآمدهایی که بین مقامات سیاسی و امنیتی جمهوری اسلامی ایران و عراق در روزهای پیش‌رو صورت خواهد گرفت، موضوع اجرای کامل و جامع توافق‌نامه امنیتی تهران و بغداد، در صدر رایزنی‌ها خواهد بود.
اما یکی دیگر از موضوعاتی که دولت عراق باید نسبت به آن اهتمام داشته باشد، بحث اخراج اشغالگران آمریکایی از خاک این کشوراست؛ اشغالگرانی که قطعاً برای همسایگان عراق، عنصری مخل امنیت تلقی می‌شوند.
دو دهه از حمله واشنگتن به عراق می‌گذرد و هنوز نیروهای آمریکایی با بهانه‌های امنیتی و سیاسی در خاک عراق حضور دارند. چهار سال پیش، پس از ترور فرماندهان محور مقاومت در فرودگاه بغداد، پارلمان عراق، اخراج نیروهای اشغالگر آمریکایی را تصویب کرد و در این زمینه دولت عراق، تکلیف قانونی برعهده دارد. «السودانی» نخست‌وزیر عراق چندی پیش صریحاً اعلام کرد که نیروهای آمریکایی باید خاک عراق را ترک کنند.
بدون تردید، ترور فرماندهان محور مقاومت توسط آمریکا، به وضوح به اثبات رساند که واشنگتن جاده صاف‌کن گروه‌های تروریستی برای ناامن کردن منطقه است؛ بر همین اساس پارلمان عراق، اخراج تروریست‌های آمریکایی را مصوب کرد. نیروهای سیاسی در عراق معتقدند حضور نیروهای آمریکایی در این کشور بویژه پس از جنایت ترور فرماندهان محور مقاومت، به یک بار سنگین سیاسی و امنیتی بر دوش عراق تبدیل شده است.
اما موضوع دیگری که اهتمام هر چه بیشتر هیأت حاکمه آمریکا را می‌طلبد، به سرانجام رساندن پرونده رسیدگی به جنایات عاملین شهادت «حاج قاسم سلیمانی» و «ابومهدی المهندس» است. چهار سال از عملیات تروریستی آمریکا در به شهادت رساندن سپهبد شهید «قاسم سلیمانی» و «ابومهدی المهندس» و شماری از هم‌رزمانشان می‌گذرد و ایران همچنان به‌صورت جدی در مسیر انجام اقدام‌های قضایی و حقوقی برای این پرونده گام برمی‌دارد.
«کاظم غریب‌آبادی» معاون امور بین‌الملل قوه قضاییه و دبیر ستاد حقوق بشر کشورمان، چندی پیش در تشریح آخرین وضعیت رسیدگی به پرونده ترور حاج قاسم گفت: بعد از اینکه کیفرخواست از سوی دادستانی تهران برای دادگاه در اردیبهشت ماه ارسال شد، شعبه ویژه مرکب از سه قاضی تعیین و اقدام‌های قضایی آغاز شد تا فرآیند قضایی طی شود.
دبیر ستاد حقوق بشر با اشاره به اینکه ما به متهمان آمریکایی اعلام کردیم که می‌توانند در دادگاه حضور یافته و از خود دفاع کنند یا برای خود وکیل تعیین کنند، اظهار کرد: اگر متهمان وکیل معرفی نکنند، دادگاه برای آن‌ها وکیل تعیین می‌کند.
معاون امور بین‌الملل قوه قضاییه ابراز امیدواری کرد که نخستین جلسه دادگاه ظرف دو تا سه ماه آتی برگزار شود، زیرا دادگاه اکنون در حال طی فرآیند اصول دادرسی و مفاد مرتبط با قانون آیین دادرسی کیفری است.
دبیر ستاد حقوق بشر با اشاره به تداوم تماس‌ها با عراق درباره پرونده ترور سردار سلیمانی، اظهار کرد: ما با عراق در تماس و مذاکره مداوم هستیم و از آن‌ها خواستیم هرچه سریع‌تر تحقیقات را پایان داده و کیفرخواست خود را برای رسیدگی به دادگاه ارائه کنند.
دبیر ستاد حقوق بشر گفت: هیأت عراقی در سفر چندی پیش خود به ایران اطمینان دادند که تحقیقاتشان به‌زودی پایان می‌یابد و آن‌ها هم کیفرخواست خود را به دادگاه تقدیم می‌کنند؛ یعنی در دو کشور این رسیدگی را خواهیم داشت.
اخراج آمریکایی‌ها از عراق، امروز راحت‌تر از گذشته است
«سیدهادی سیدافقهی» کارشناس ارشد مسایل غرب آسیا در گفت‌وگو با خبرنگار مهر، با اشاره به توافق‌نامه امنیتی میان ایران و عراق، اظهار کرد: مساله همکاری‌های امنیتی و اتاق عملیات مشترک میان ایران، عراق، سوریه و روسیه سابقه طولانی دارد و از زمان پیدایش داعش، ارتباط بسیار نزدیکی با مقامات سیاسی، نظامی و امنیتی عراق وجود داشته است.
وی ادامه داد: متأسفانه آنچه این همکاری‌های خوب را دچار شائبه می‌کند، وضعیت اقلیم کردستان عراق است. هر چند جمهوری اسلامی ایران عراق را یکپارچه می‌بیند اما به اعتبارات داخلی، اقلیم کردستان به عنوان یک حکومت خودمختار اختیاراتی برای خود قایل است؛ گاهی به جهت پناه‌دادن به سازمان‌های تروریستی و کومله و حزب دموکرات کردستان و دیگر احزاب تروریستی، دچار سختی و حتی به بن‌بست‌رسیدن در تعامل با مسایل امنیتی مربوط به اقلیم می‌شویم.
کارشناس ارشد مسایل غرب آسیا گفت: در اغتشاشات پاییز سال گذشته، شاهد افزایش فعالیت اقلیم کردستان عراق علیه ایران بودیم که بستر مناسبی را برای تحرکات گروه‌های تروریستی ایجاد کردند و علی‌رغم شکایت‌ها و گله‌های دوستانه و حتی هشدارهای کتبی و مستند جمهوری اسلامی ایران، نتیجه مطلوب حاصل نشد.
سیدافقهی با اشاره به سفر قریب‌الوقوع دبیر شورایعالی امنیت ملی به عراق، افزود: سفرهای متعددی توسط مقامات امنیتی و سیاسی ایران و عراق انجام شده است و هنوز گره کور مساله اقلیم کردستان که تبدیل به کانون خطر برای منافع عالی کشور و امنیت شهروندان ما شده، باز نشده است و همچنان آمریکا و رژیم صهیونیستی در آنجا سرمایه‌گذاری می‌کنند.
جمهوری اسلامی ایران هرگز با کُردها در عراق دشمن نیست
وی تصریح کرد: جمهوری اسلامی ایران هرگز با کُردها در عراق دشمن نیست و در بحران‌ها و همزمان با ظهور و نزدیک‌شدن داعش به دروازه‌های اربیل، در کنار مردم کُرد بود؛ با این وجود زلف اقلیم کردستان عراق به جای دیگری گره خورده است.
کارشناس ارشد مسایل غرب آسیا اضافه کرد: مصاحبه‌های وقیحانه «مسعود بارزانی» در حمایت از رژیم صهیونیستی و پناه‌دادن به عوامل موساد، برای ما قابل تحمل نیست؛ صبر جمهوری اسلامی ایران هم حدی دارد.
وی ادامه داد: سال گذشته آقای «فواد حسین» که اخیراً پس از ضربه به مقر مهم موساد اظهارات ناپسندی را علیه ما مطرح کرد، به ایران آمد و گفت که از ایران خواهش می‌کنیم اگر مشکلاتی از سوی اقلیم پیش آمد، قبل از هر اقدامی، مساله را با ما در میان بگذارد تا از طریق مذاکرات سیاسی و همکاری سه جانبه میان ایران و دولت مرکزی عراق و اقلیم کردستان، مشکلات حل شوند؛ ما از این پیشنهاد استقبال کردیم و واقعاً تصور می‌کردیم حُسن نیت وجود دارد؛ درحالی که آن‌ها فرصت تنفس می‌خواستند.
اسناد و مدارک موثقی از فعالیت تروریست‌ها داریم
سیدافقهی افزود: بر اساس این پیشنهاد کمیته سه‌جانبه میان ایران، دولت مرکزی و اقلیم کردستان تشکیل و قرار شد اوضاع را بررسی و وضعیت میدانی را گزارش کنند که نسبت به چند مساله از جمله خلع سلاح گروه‌های تروریستی، گسیل نیروهای تروریستی از مرزها و استقرار نیروهای ارتش عراق توافق حاصل و قرار شد گزارشی ارائه شود اما در خلال این مدت، شاهد حضور سازمان‌های تروریستی و فعالیت‌های مخرب و جاسوسی موساد بودیم.
کارشناس ارشد مسایل غرب آسیا گفت: این حق جمهوری اسلامی ایران است که از خود دفاع کند اما وقتی ایران می‌خواهد مقابل عملیات باندهای مخرب ایستادگی کند، صدای تروریست‌ها بلند می‌شود؛ ما اسناد و مدارک موثقی از فعالیت تروریست‌ها داریم که می‌توانیم تقدیم دولت عراق و اقلیم کردستان عراق کنیم.
وی با بیان اینکه مأموریت ذاتی سفر «احمدیان» امنیتی است و قطعاً در سرلوحه ملاقات‌ها و دیدارهای خود مسایل امنیتی و تقویت همکاری‌ها با دولت عراق را مد نظر قرار خواهد داد گفت: امیدواریم در سفر آقای احمدیان نسبت به عملیاتی‌شدن همان مسایلی که اقلیم کردستان قبلاً متعهد شده بود، تاکید شود؛ ما نمی‌پذیریم که آمریکا هر طور که می‌خواهد علیه ایران، عملیات انجام دهد؛ الگوی ما همان الگوی رهبر معظم انقلاب است که «دوران بزن در رو، تمام شده است».
سیدافقهی با اشاره به رسیدگی به پرونده شهید سلیمانی در جریان سفر دبیر شورای عالی امنیت ملی کشورمان به عراق گفت: ممکن است در این سفر، بُعد امنیتی پرونده شهید سلیمانی هم مطرح شود. زمانی که آقای رییسی رییس قوه قضاییه بود، کمیته مشترک میان ایران و عراق برای رسیدگی به این پرونده تشکیل شد.
وی در این باره افزود: دولت عراق چندان توان ورود به این پرونده را ندارد چراکه یک طرف این پرونده، آمریکایی‌ها هستند و پایگاه‌های مهم نظامی مثل «عین الاسد»، «حریر»، «ویکتوریا»، «التاجی» و … در اختیار آمریکاست. هرچند پارلمان عراق بعد از شهادت سردار سلیمانی و ابومهدی المهندس، همکاری‌ها را لغو کردند اما آمریکا همچنان در عراق حضور دارد.
همه جریان‌های سیاسی در عراق بر خروج آمریکا از این کشور تاکید دارند
وی با تاکید بر لزوم اخراج آمریکایی‌ها از خاک عراق، افزود: در حال حاضر، اخراج آمریکایی‌ها از عراق راحت‌تر است؛ حضور حشدالشعبی و جریان‌های مردمی و همچنین ضربات مقاومت اسلامی عراق، وضعیت آمریکا را متزلزل کرده است. امروز همه جریان‌های سیاسی در عراق بر خروج آمریکا از عراق تاکید دارند.
کارشناس ارشد مسایل غرب آسیا در همین باره ادامه داد: بنابراین در کنار دیپلماسی، «میدان» هم باید تقویت شود.
۶۵ درصد توافق امنیتی میان ایران و عراق انجام شده است
«سیدرضا صدرالحسینی» نیز در گفت‌وگو با خبرنگار مهر، با اشاره به سفر پیش روی دبیر شورای عالی امنیت ملی به عراق اظهار داشت: سفر مقامات سیاسی و امنیتی ایران و عراق موضوعی بسیار طبیعی است. بویژه در شرایط کنونی که موضوع مهم امنیت مرزها و افزایش گروه‌های تروریستی و هم چنین اخراج آمریکا از منطقه مطرح است، قطعاً این سفرها فشرده‌تر انجام می‌شود.
وی با بیان اینکه سفرهای مقامات امنیتی تسهیلاتی را هم برای مسایل اقتصادی فراهم می‌کند؛ ادامه داد: نباید این نکته را فراموش کنیم که درهم تنیدگی اقتصاد کشورهای همسایه می‌تواند در جهت تأمین و تعمیق و افزایش و گسترش مسایل امنیتی هم تأثیر گذار باشد. جمهوری اسلامی ایران و عراق دو کشوری هستند که بیشترین مبادلات اقتصادی را به خاطر وجود طولانی‌ترین مرزها با یکدیگر دارند.
کارشناس و تحلیل‌گر مسایل منطقه غرب آسیا با اشاره به فعالیت برخی از جریان‌های تجزیه طلب و گروه‌های مخالف ملت ایران در عراق گفت: تغییرات چشمگیری طی یکسال گذشته با روی کار آمدن آقای السودانی در توافقی که از سال‌های گذشته میان ایران و عراق صورت گرفته بود، اتفاق افتاده است و تجزیه طلبان مخالف ملت ایران به یک شعاع دورتر از مرز ایران گسیل شدند که امنیت قابل قبولی برقرار بود.
صدرالحسینی با بیان اینکه توافقنامه امنیتی از دوران نخست وزیر گذشته عراق وجود داشت اما در آن زمان اقدامات مؤثری انجام نمی‌شد، اظهار کرد: در حال حاضر نزدیک به ۶۵ درصد توافق امنیتی میان ایران و عراق انجام شده است که در طول یکسال گذشته قابل قبول است. همکاری‌های مشترک برای تأمین امنیت برای دو طرف مرزها انجام شده؛ کمیته‌های مختلفی در خصوص تأمین این امنیت و گسترش اقتصاد در منطقه شمال غرب ایران و استان‌های کرد نشین عراق به وجود آمده است. نباید فراموش کنیم که مرزنشینان عراق در اربعین سال گذشته میزبان زائران ایرانی بودند و موکب هایی در آنجا برپا شد که خود این مساله یک تحول بزرگی در تأمین امنیت و گسترش روابط فرهنگی، عاطفی، مذهبی، تمدنی و اقتصادی به شمار می‌رود.
وی عنوان کرد: سفر آقای احمدیان به عراق می‌تواند مؤثر واقع شود. البته دو مرتبه آقای «قاسم الاعرجی» به ایران آمده که این سفر می‌تواند پاسخی به سفر او هم باشد و اگر ابهاماتی هم در مسایل مرزی وجود داشته باشد، می‌تواند حل و فصل گردد.
صدرالحسینی تصریح کرد: البته یک فضایی هم بعد از اصابت موشک‌های ایران به مرکز جاسوسی موساد در اربیل به وجود آمد که اسناد و مدارک متقن و غیر قابل خدشه در این باره وجود داشت که ارائه شد. این موضوع با توجه به عمق روابط دو کشور علیرغم تلاش بدخواهان روابط حسنه دو کشور و ملت به سرعت پشت سر گذاشته شد و مباحث کارشناسی میان دبیر شورای عالی امنیت ملی و همتای خود در عراق مورد بررسی و گفت‌وگو قرار گرفته است.
وی در مورد خروج نیروهای آمریکایی از خاک عراق، افزود: با توجه به فشار افکار عمومی و مقاومت عراق، آمریکایی‌ها در تلاشند پایگاه‌های خود را از منطقه جمع کنند که البته اعلام کرده‌اند از عراق خارج خواهند شد اما این تعهد آنها تا زمان خروج کامل از خاک عراق قابل قبول نیست. جریان‌های مقاومت در عراق اعلام کردند که تعهدات آمریکا بر روی کاغذ قابل اعتماد نیست و تا زمانیکه عراق را ترک نکنند به حملات خود ادامه خواهیم داد.
کارشناس و تحلیل‌گر مسایل منطقه‌ی غرب آسیا در مورد خروج آمریکا از سوریه پس از اخراج آنها از عراق، گفت: همزمان احتمال بسیار ضعیفی وجود دارد که نیروهای امریکایی‌ها از سوریه هم خارج شوند ضمن اینکه آنجا هم متحمل ضربات سنگینی شده‌اند اما به راحتی منطقه را رها نخواهند کرد. آمریکایی‌ها علاقمند نیستند که یک راه ارتباطی امن میان تهران، بغداد، سوریه، ساحل مدیترانه و بیروت برقرار باشد و تلاش می‌کنند در این مسیر اختلالاتی ایجاد کنند.
وی با بیان اینکه اگر امریکایی‌ها از عراق خارج شوند حتماً مقاومت عراق کمک خواهند کرد تا آنها را از سوریه هم اخراج کنند، ادامه داد: بنابراین مقاومت باید به مسیر خود ادامه دهد تا آمریکایی‌ها مجبور شوند از منطقه خارج شوند که البته این اتفاق خواهد افتاد.
صدرالحسینی اظهار داشت: امروز برای استراتژیست‌های ایالات متحده این نکته مطرح است که اگر آمریکا از منطقه خارج شود مقاومت منطقه را اداره خواهد کرد که به ضرر منافع آمریکا خواهد بود. بنابراین باید به این نکته توجه کنیم که امریکایی‌ها تعهدات خودشان را یا به گونه‌ای به تأخیر می‌اندازند که بتوانند شرایط منطقه را تغییر دهند و یا اینکه وضعیت نا آرامی‌ها و کمک به تروریسم را تقویت کنند تا به نام مقابله با تروریسم در منطقه باقی بمانند.
وحدت جریان‌های سیاسی عراق برای خروج آمریکا از منطقه
کارشناس و تحلیل‌گر مسایل منطقه‌ی غرب آسیا در مورد احتمال استقرار آمریکایی‌ها در اقلیم کردستان پس از خروج از عراق عنوان کرد: در حال حاضر یکپارچگی مقاومت و اعلام غیر رسمی حزب الله کردستان، شرایط را برای ماندن آمریکا در استان‌های کردنشین هم فراهم نخواهد کرد. در طول روزهای گذشته علیرغم وجود بعضی اختلافاتی که میان شیعیان و اهل تسنن عراق، برای ماندگاری نیروهای آمریکا وجود داشت، یک توافقی انجام شد که همه این جریان‌ها اعلام کردند که آمریکا باید عراق را ترک کند که این نشان دهنده وحدت میان جریان‌های عراق است.
صدرالحسینی در پایان خاطر نشان کرد: بنابراین این موضوع هم چشم انداز روشنی است که هم نمایندگان پارلمان عراق باید آن‌را خواستار باشند و هم دولت عراق قانون مصوب پارلمان را اجرایی کند. مقاومت هم نسبت به این مساله حساسیت دارد و درخواست خروج آمریکایی‌ها از خاک عراق را دارد و با اهرم قدرت فشارهایی را به نظامیان متجاوز امریکایی وارد می‌کنند که این فشارها تا زمان خروج آنها ادامه خواهد داشت.
کد خبر 6011906"
politics,"به گزارش خبرگزاری مهر، «حسین اکبری» سفیر کشورمان در سوریه در فضای مجازی ایکس نوشت: اقدام تروریستی دولت آمریکا در تجاوز شب گذشته بیش از هر چیز با هدف جبران شکست‌های رژیم صهیونیستی در غزه و ایجاد خلاء در مرزهای عراق و سوریه به منظور تقویت تروریست‌های تکفیری مسلح صورت پذیرفت.
وی گفت: برخلاف ادعاها مبنی بر هدف قراردادن پایگاه‌ها و مستشاران ایرانی، حملات بر نابودی زیرساخت‌های مدنی سوریه با هدف انتقام از جامعه‌ی مقاومت و مردمانی است که در تمام این سال‌ها همراه آرمان مقاومت بوده‌اند.
کد خبر 6013083
نفیسه عبدالهی"
politics,"به گزارش خبرنگار مهر، آیت الله سید احمد خاتمی امام جمعه موقت تهران در خطبه‌های نماز جمعه این هفته و در مصلی امام خمینی (ره)، گفت: از وظایفی که مومنان دارند این است که ایام الله را فراموش نکنند.
وی ادامه داد: قبل از انقلاب، شاهی بر این کشور حاکم بود که فرعون وار مردم را می‌کشت و یا در زندان‌ها می‌انداخت و کشور را می‌فروخت؛ به نوعی برده تمام عیار استکبار بود.
خطیب نماز جمعه تهران افزود: در ۴۵ سالگی انقلاب هستیم؛ ان شاءالله راهپیمایی ۲۲ بهمن باشکوه‌تر از سال‌های گذشته برگزار خواهد شد.
آیت الله خاتمی در ادامه با تسلیت درگذشت آیت الله نمازی، تصریح کرد: در طول ۴ دهه آشنایی که با آیت الله نمازی داشتم او را عالمی خستگی ناپذیر و مجاهد دیدم.
وی با بیان اینکه دهه فجر آیینه‌ای است که خورشید اسلام در آن درخشید، گفت: به افرادی که قبل از انقلاب را ندیدند، باید گفت انقلاب تبدیل یک دولت به دولت دیگر نبود بلکه تغییر یک گفتمان به گفتمانی دیگر بود.
آیت الله خاتمی تصریح کرد: بعد از ۴۵ سال این مطلب روشن است که سلسله پهلوی برای اسلام زدایی آمدند. بنا داشتند اسلام را در این کشور از رسمیت بیندازند.
وی با بیان اینکه گفتمان طاغوت گفتمان استبداد و خفقان بود، بیان کرد: پیروزی انقلاب اسلامی درواقع تغییر گفتمان اسلام زدایی به گفتمان حضور دین در صحنه بود.
خطیب نماز جمعه تهران تاکید کرد: افتخار می‌کنیم امروز مستقل‌ترین کشور جهان جمهوری اسلامی ایران است.
آیت الله خاتمی افزود: امروز «آزادی» متن قانون اساسی ماست؛ البته آزادی به شکل غرب را نمی‌پذیرد.
خطیب نماز جمعه تهران تغییر گفتمان فحشا و گناه به گفتمان حیا و عفاف را از دیگر دستاوردهای انقلاب دانست و بیان کرد: امروز حجاب و عفاف قانون است و بی حجابی خلاف شرع و قانون است.
وی خطاب به افراد بی حجاب در جامعه، افزود: اگر به فرهنگ جای دیگری دل بسته‌اید احترام مردم و متدین‌ها را نگه دارید چرا که این اقدام شما تیری به قلب متدین است. دوستانه می گویم دست از این هنجار بردارید.
خطیب نماز جمعه تهران با اشاره به برگزاری انتخابات در روزهای آینده، گفت: اطمینان می‌دهم ۱۲ نفر در شورای نگهبان دین خود را به دنیا نمی‌فروشند. سطح صلاحیت افراد را مردم با انتخاب خود در روز انتخابات تعیین خواهند کرد.
آیت الله خاتمی با اشاره به مساله غزه گفت: در گزارش‌ها آمده بود که قطر از پیشرفت جدی در مذاکرات آتش بس در غزه خبر داده است. به رژیم صهیونیستی میگوییم دو شرطی را که حماس در این آتش بس دارد کاملاً معقول است. شرط اول توقف کامل حملات است و دیگری آزادی همه اسرای فلسطینی است.
کد خبر 6011918
نفیسه عبدالهی"
politics,"به گزارش خبرگزاری مهر، علی بهادری جهرمی سخنگوی دولت روز یکشنبه در تشریح عیدی پایان سال کارمندان و بازنشستگان اعلام کرد: براساس مصوبه هیأت دولت، حداقل عیدی یا پاداش آخر سال کارمندان و بازنشستگان دولتی با افزایش ۴۰ درصدی نسبت به سال گذشته، مبلغ ۲ میلیون و ۵۰۰ هزار تومان تعیین شد.
سخنگوی دولت افزود: برای کارکنان و بازنشستگان متأهل مبلغ ۷۰۰ هزار تومان نیز اضافه می‌شود و به ازای هر فرزند نیز ۳۰۰ هزار تومان عیدی تعلق خواهد گرفت.
بهادری جهرمی یادآور شد: به عنوان مثال یک کارمند یا بازنشسته دولت که متأهل و صاحب یک فرزند باشد، مبلغ ۳ میلیون و ۵۰۰ هزار تومان عیدی دریافت خواهد کرد.
کد خبر 6014585
محمد مهاجرانی"
politics,"به گزارش خبرگزاری مهر، حسین امیرعبداللهیان وزیر امور خارجه کشورمان و زیاد نخاله دبیرکل جنبش جهاد اسلامی فلسطین، پنجشنبه شب در یک تماس تلفنی، آخرین تحولات غزه و فلسطین و طرح‌ها و ابتکارهای مطرح برای برقراری آتش بس و تبادل اسرا را مورد بحث و بررسی قرار دادند.
وزیر امور خارجه در این گفت‌وگو، بر ضرورت تداوم تلاش‌ها و تحرکات فلسطینی، منطقه‌ای و بین‌المللی برای توقف فوری جنایات رژیم صهیونیستی علیه مردم بی‌پناه غزه، کمک‌رسانی انسان دوستانه به مردم فلسطین و مخالفت با کوچ اجباری فلسطینیان تاکید کرد.
امیرعبداللهیان پایداری و ایستادگی ملت و گروه‌های مقاومت فلسطینی در ۴ ماه گذشته، علی رغم جنایات گسترده رژیم صهیونیستی را مایه افتخار برای کل جهان اسلام، آزادی خواهان جهان و بشریت خوانده و تاکید نمود ملت فلسطین به عنوان صاحبان اصلی این سرزمین، حق دارند در مورد سرنوشت و آینده خود تصمیم بگیرند و هیچ طرفی نمی‌تواند اراده و طرح‌های سیاسی خود را از بیرون بر آن‌ها تحمیل نماید.
زیاد نخاله نیز ضمن قدردانی از حمایت‌های رهبری، رئیس جمهور، دولت و ملت ایران از آرمان آزادی فلسطین و قدس شریف، گزارشی از مقاومت قهرمانانه ملت و گروه‌های فلسطینی در نوار غزه و کرانه باختری، ارائه نمود و تاکید کرد قطعاً ملت فلسطین و مقاومت، پیروز نهایی نبرد کنونی خواهند بود و اشغالگران صهیونیست راهی جز تسلیم در برابر اراده پولادین ملت فلسطین نخواهند داشت.
کد خبر 6011629
هادی رضایی"
politics,"«حسن محمدیاری» نماینده مردم تالش در مجلس شورای اسلامی در گفت‌وگو با خبرنگار مهر، با اشاره به ویژگی‌های لایحه بودجه سال آینده کشور، اظهار کرد: بودجه ۱۴۰۳ نخستین قانون بودجه کشور است که بر اساس قانون جدید آئین نامه داخلی مجلس به صورت دو مرحله‌ای بررسی و تصویب شد.
وی ادامه داد: مهم‌ترین هدف مجلس از تغییر ماده ۱۸۲ آئین نامه داخلی مربوط به بررسی بودجه، «اصلاح ساختار بودجه» بود و اصلاح ساختار بودجه باید منجر به کاهش تراز عملیاتی، کسری بودجه و مهار تورم شود. نکته مهم دیگر آن است که لایحه بودجه سال ۱۴۰۳، نخستین لایحه بودجه کشور است که مبتنی بر قانون برنامه هفتم توسعه است و باید احکام این برنامه در مصوبات بودجه لحاظ شود.
عضو کمیسیون اجتماعی مجلس شورای اسلامی با اشاره به مهم‌ترین مصوبات مجلس در جریان بررسی لایحه بودجه سال ۱۴۰۳، تصریح کرد: مجلس ارقام بسیار خوبی را برای خوداشتغالی در نظر گرفت که اگر بانک‌ها کمک کنند و تسهیلاتی را که پیش‌بینی کردیم به موقع پرداخت کنند، قطعاً شاهد بهبود وضعیت اشتغال خواهیم بود.
محمدیاری ادامه داد: دولت در لایحه بودجه آورده بود که حقوق کارمندان برای سال آینده ۱۸ درصد افزایش یابد که مجلس با این موضوع مخالف بود و دولت در اصلاحیه لایحه بودجه ۱۴۰۳ کل کشور، افزایش ۲۰ درصدی حقوق کارکنان و بازنشستگان را آورد که در مجلس به تصویب رسید. هدف مجلس و دولت از اصلاح این بخش از بودجه، حمایت از معیشت کارکنان، بازنشستگان، کارگران و اقشار آسیب‌پذیر جامعه بود تا عدالت برقرار و تبعیض رفع شود.
نماینده مردم تالش در مجلس شورای اسلامی تاکید کرد: یکی دیگر از بخش‌های مهمی که در لایحه بودجه سال آینده مورد توجه قرار گرفت، آن بود که مالیات از اشخاص و برخی از کسه های خرد نباید به شدت زیاد و به گونه‌ای باشد که نارضایتی را بین مردم و به ویژه کسبه خرد شاهد باشیم.
محمدیاری با اشاره به حذف معافیت‌های مالیاتی بسیار بالا برای اشخاص حقیقی، گفت: ما در جریان بررسی لایحه بودجه تاکید کردیم که باید از کسانی که فرار مالیاتی دارند، مالیات بیشتری گرفته شود و لازم است سازوکاری برای جلوگیری از فرار مالیاتی در نظر گرفته شود، نه اینکه به اقشار ضعیف و کم درآمد جامعه با دریافت مالیات‌های هنگفت فشار وارد شود.
کد خبر 6009914
زهرا علیدادی"
politics,"به گزارش خبرگزاری مهر، حجت‌الاسلام «سید ابراهیم رییسی» رییس‌جمهور پیش از ظهر امروز چهارشنبه در جلسه هیأت دولت با اشاره به فرمایشات روز گذشته رهبر معظم انقلاب اسلامی در دیدار «فعالان اقتصادی و تولیدکنندگان» اعضای دولت را مسؤول پیگیری و اجرای منویات و رهنمودهای رهبر معظم انقلاب دانست و بخش‌های مرتبط را مکلف کرد با بررسی دقیق مسائل مطرح شده از سوی مقام معظم رهبری برای عملی شدن هر چه زودتر منویات ایشان اقدامات لازم را انجام دهند.
رییس‌جمهور با اشاره به طرح موضوع ناترازی‌ها در بخش‌های آب، برق و سوخت از سوی رهبر معظم انقلاب، وزرای نیرو و نفت را مأمور کرد با تشکیل کارگروه‌های تخصصی و مرتبط، برنامه خود برای رفع این ناترازی‌ها را حداکثر تا یک‌ماه آینده به جلسه دولت ارایه دهند.
رییسی در رابطه با دغدغه دیگر رهبر معظم انقلاب اسلامی برای رفع موانع تولید و بهبود فضای کسب و کار، به گزارشی که با هماهنگی مجموعه دفتر رهبری و دفتر معاون اول رییس‌جمهور در این زمینه تهیه و در آن مصادیق موانع رونق تولید و بهبود فضای کسب و کار به شکل دقیق احصا شده است، اشاره کرد و افزود: همان طور که در این گزارش نیز آمده، برخی از این موانع رفع شده، اما برخی هنوز باقی مانده که لازم است، معاون اول با همکاری وزیر اقتصاد، نسبت به موانع رفع شده اطلاع‌رسانی مناسب و دقیق داشته باشند و برای رفع باقی موارد نیز برنامه مدون با زمان‌بندی دقیق ارایه دهند.
رییس‌جمهور در جلسه امروز هیأت دولت با بیان اینکه وجود تعارض در نظرات دستگاه‌ها به هیچ وجه نباید روند توسعه و پیشرفت کشور را متوقف کند، بر یافتن راه‌های جایگزین کارشناسی برای جلوگیری از توقف طرح‌ها تاکید کرد.
تلاش بیشتر برای کنترل رشد نقدینگی و پرهیز از تأخیر در اجرای مأموریت‌ها و برنامه‌ها از دیگر تأکیدات امروز رییس‌جمهور به اعضای دولت و مسؤولان دستگاه‌های اجرایی بود.
رییسی با ضروری دانستن کمک به تأمین نقدینگی و سرمایه در گردش بخش‌های تولیدی و اقتصادی خُرد، از وزیر صنعت، معدن و تجارت خواست با همکاری رییس کل بانک مرکزی و تشکیل کارگروه تخصصی حداکثر در مدت ۲ هفته، طرحی مشتمل بر بررسی میزان منابع موجود برای تخصیص به صنایع و فعالان اقتصادی و اولویت‌بندی تخصیص این منابع تهیه و ارایه کنند.
رییس‌جمهور ادامه داد: برای رفع آن دسته از موانع رونق تولید و تسهیل کسب و کارها که در حوزه اختیارات دولت نیست، نیز وزرای مربوطه از جمله وزیر دفاع و وزیر دادگستری هماهنگی‌ها و پیگیری‌های لازم را از بخش‌هایی مثل نیروهای مسلح و قوه قضاییه به عمل آورند.
رییسی همچنین از مسؤولان مربوط و به خصوص وزیر امور اقتصادی و دارایی خواست در مدت حداکثر یک ماه آن دسته از واحدهای تولیدی را که دولت در آن‌ها سهم حداقلی دارد، شناسایی و راهکارهای واگذاری سهام دولت در این واحدها را طراحی و اجرایی کنند.
رییس‌جمهور همچنین با اشاره به این فراز از فرمایشات رهبر معظم انقلاب مبنی بر لزوم «نظارت‌پذیری بخش خصوصی و انجام دقیق و جدی مسؤولیت‌ها و وظایف نظارتی دولت» اولویت مسؤولیت‌های نظارتی دولت را نظارت و تنظیم بازار عنوان کرد و اظهار کرد: پس از به نتیجه نرسیدن اقدامات برای تشکیل وزارت بازرگانی در مجلس شورای اسلامی، به این نتیجه رسیدیم که تشکیلات سازمان حمایت از تولیدکننده و مصرف‌کننده و دیگر بخش‌های مرتبط، زیر نظر قائم‌مقام وزیر صمت تجمیع شده و با همکاری سازمان تعزیرات مسؤولیت نظارت بر بازار را بر عهده داشته باشند.
رییس‌جمهور به تاکید رهبر معظم انقلاب درباره اهمیت صادرات اشاره کرد و ضمن تاکید بر رفع موانع رونق تجارت و صادرات به خصوص با کشورهای همسایه و منطقه، مسلمان و همسو، از همه مسؤولان اجرایی خواست درباره واردات بی‌رویه کالاهایی که مشابه با کیفیت آنها در داخل تولید می‌شود، حساسیت داشته باشند.
رییسی همچنین از معاون اول رییس‌جمهور خواست که بر اجرای تمام این دستورات به طور جدی نظارت داشته باشد.
در جلسه امروز هیأت دولت رییس کل بانک مرکزی از سه مؤلفه نرخ رشد نقدینگی، نرخ رشد پایه پولی و نرخ رشد خالص دارایی‌های خارجی بانک مرکزی گزارشی ارایه کرد که بر اساس آن هدف‌گذاری کاهش نرخ رشد نقدینگی به ۲۵ درصد تا پایان سال، دو ماه زودتر محقق شده و در پایان دی‌ماه به عدد ۲۵.۲ درصد رسیده است که پایین‌ترین نرخ در ۵۵ ماه گذشته از خرداد سال ۱۳۹۸ تاکنون محسوب می‌شود.
همچنین بر اساس این گزارش نرخ رشد پایه پولی کشور که در ابتدای سال ۴۵ درصد بود، نیز به عدد ۳۱.۷ درصد کاهش یافته است. نرخ ۵.۲ درصدی رشد خالص دارایی‌های خارجی بانک مرکزی نیز بخش بعدی گزارش رییس کل بانک مرکزی بود که در توضیح آن گفت: برخی این نظر را مطرح می‌کردند که بانک مرکزی با فروش ذخایر ارزی کشور به دنبال کنترل رشد پایه پولی است، اما ما توانستیم ضمن کنترل پایه پولی، ذخایر ارزی کشور را نیز بالا ببریم.
وزیر امور خارجه نیز در گزارشی درباره آخرین تحولات منطقه با بیان اینکه جمهوری اسلامی ایران همواره بر مسیر دیپلماسی تأکید داشته و اقدامات نا امن‌ساز آمریکا در منطقه و در حمایت از رژیم صهیونیستی را به ضرر امنیت جمعی منطقه و امنیت کشتیرانی می‌داند، افزود: پایان نسل‌کشی در غزه و تمرکز برای بر راه‌حل فلسطینی–فلسطینی تنها راهکار عبور منطقه از تنش و بحران جاری است.
حسین امیر عبداللهیان همچنین مقاومت را واقعیت موجود در قبال اشغالگری دانست و با تاکید بر اینکه آمریکا باید زبان تهدید و فرافکنی را متوقف کرده و بر راه‌حل سیاسی متمرکز شود، گفت: پاسخ ایران در شرایط تهدید، قاطع و فوری است.
کد خبر 6010357"
politics,"به گزارش خبرگزاری مهر، سرلشکر سید یحیی صفوی دستیار و مشاور عالی فرمانده معظم کل قوا و رئیس هیأت امنای مؤسسه خیریه امدادگران عاشورا در بیست و یکمین مجمع خیرین این خیریه با گرامی‌داشت چهل و پنجمین سالگرد پیروزی انقلاب کبیر اسلامی بر اهمیت مقایسه انقلاب اسلامی ایران با سایر انقلاب‌های بزرگ جهان و لزوم شناخت و شناساندن شاخصه‌های منحصر به فرد انقلاب اسلامی به ویژه برای نسل جوان کشور تاکید کرد.
رئیس هیأت امنای مؤسسه خیریه امدادگران عاشورا در تشریح و تبیین شاخص‌های انقلاب اسلامی ایران تصریح کرد: اولین شاخصه انقلاب کبیر اسلامی ایران، رهبری است؛ رهبری الهی و خردمندانه و شجاعانه حضرت امام و تداوم آن تا زمان حاضر توسط رهبر معظم فعلی‌مان حضرت آیت الله العظمی امام خامنه‌ای است که همواره با تاکید بر خداباوری، دین مداری، انقلابی‌گری و توجه به عقلانیت و منطق و هوشمندی برابر رخدادها و تحولات جهانی در مسیر پیش برندگی انقلاب و حضور ملت عظیم‌الشأن ایران در صحنه‌های نیاز کشور به ویژه در عرصه‌های سیاسی و اجتماعی و رویارویی با دشمن را هوشمندانه و در اوج تدبیر و درایت رقم زده‌اند.
سرلشکر صفوی مردم و حضور مسولانه و فداکارانه آنان در صحنه را دومین شاخص انقلاب اسلامی توصیف و با تاکید بر اینکه انتخابات از جمله تجلیگاه‌های حضور مردم برای نمایش پایبندی به انقلاب و نظام اسلامی است، خاطرنشان کرد: حضور تعیین کننده مردم در عرصه‌های مختلف ضامن زنده بودن انقلاب طی بیش از ۴ دهه اخیر بوده است، تعداد و درصد مشارکت اقشار مردم در صحنه انقلاب‌های دیگر را با انقلاب اسلامی خودمان کنید.
وی افزود: به عنوان یک رزمنده تاکید می‌کنم بدون حضور مردم در جنگ تحمیلی، ایران با پیروزی و سربلندی از میدان جنگ خارج نمی‌شد، قدرت و نفوذ رهبری امام در ۸ سال دفاع مقدس منجر به بسیج بیش از ۲ میلیون نفر در جبهه‌ها و سنگرهای مقابله با دشمن بعثی و کسب پیروزی شد.
دستیار و مشاور عالی فرمانده معظم کل قوا، اسلام را سومین شاخصه انقلاب اسلامی ایران معرفی کرد و افزود: شاخصه سوم، داشتن یک چارچوب مشخص برای انقلاب است که در انقلاب اسلامی ما اسلام ناب محمدی (ص)، قرآن، پیامبر خدا و ایمه اطهار، سنت نبوی و علوی بودند.
وی خاطرنشان کرد: چهارمین شاخصه انقلاب اسلامی، پایبندی به اصول انقلاب هم در بعد مقابله با ظالمین جهانی و هم در عرصه کمک به مستضعفین جهان است که طی ۴۵ سال اخیر هیچگاه انقلاب از این راه منحرف نشده است.
سرلشکر صفوی با بیان اینکه در بعد شاخصه دوم اطمینان داریم مردم برای حل مشکلات کشور همچنان در صحنه خواهند بود تأکید کرد: ان شاءالله مردم در جشن پیروزی ۴۵ سالگی انقلاب در ۲۲ بهمن و و همچنین در انتخابات مجلس شورای اسلامی و مجلس خبرگان رهبری در ۱۱ اسفند ماه، با هر نوع سلیقه‌ای حرف آخر را خواهند زد و آمال و آرزوهای دشمن را باطل خواهند ساخت.
دستیار و مشاوره فرمانده معظم کل قوا در ادامه با اشاره به اهمیت توجه به محرومان و مستضعفین و نگاه ویژه خداپسندانه و خیرخواهانه به موضوع رسیدگی سالمندان و بیماران صعب العلاج گفت: فوت و مرگ در اثر سرطان بعد از بیماری‌های قلبی و عروقی و تصادفات، سومین عامل فوت بیماران در کشور است که رسیدگی به امر درمان آن هزینه بسیار هنگفتی دارد که هزینه ۱۰۰ تا ۵۰۰ میلیون تومان برای درمان منجر به فقیر شدن بیمار می‌شود و یا اینکه از دست می‌روند.
سرلشکر صفوی با بیان اینکه چرخه فقر، بیماری و بیکاری وقتی روی هم منطبق می‌شوند زندگی‌ها از بین می‌رود، اظهار کرد: به لطف خداوند سرطان در ایران نسبت به کشورهای اروپایی کمتر است و در ایران تلاش بسیار خوبی را را در این زمینه از جمله در خیریه امدادگران عاشورا شاهد هستیم.
وی در تبیین اقدامات و خدمت رسانی این مؤسسه خیریه افزود: در حال حاضر ۱۰۰ هزار نفر بیمار سرطانی و صعب العلاج و ۲۰ هزار امدادگر داریم و انتظار از خیرین عزیز این است که بر مؤسسه خیریه امدادگران عاشورا نظارت کنند و بازدید از خیریه و مددجویان را برنامه همیشگی خود بدانند.
سرلشکر صفوی با بیان اینکه انتظار است علاوه بر کمک‌های مالی و امکانات و تجهیزات، خیرین کمک فکری و فرهنگی به مؤسسه را مد نظر قرار دهند تصریح کرد: از جمله عرصه‌هایی که می‌تواند مؤسسه امدادگران عاشورا را به اهداف خود نزدیک‌تر سازد تلاش تبیینی در فضای مجازی است تا به واسطه آن امر پیشگیری از بیماری‌های صعب العلاج در جامعه بیش از گذشته فرهنگ سازی شود.
سردار صفوی سالمندی، سبک زندگی اشتباه، آلودگی‌های زیستی و مصرف غذاهای ناسالم و تشخیص دیرهنگام را از علل پیشرفت سرطان دانست و خاطرنشان کرد: یکی از موضوعات اساسی در این زمینه سبک زندگی است که به عنوان یکی از علل مهم پیشرفت سرطان مورد اشاره متخصصین قرار دارد.
سرلشکر صفوی توجه به معنویت و انس با قرآن و اهل بیت را در زمره مهمترین عوامل برای بهبود بیماران صعب العلاج دانست و گفت: ما در حال حاضر ۲۰ هزار نفر خیّر و یکصد هزار مددجو داریم و انتظار داریم هر یک از خیّرین ۲ الی ۳ خیّر دیگر را به مؤسسه معرفی کنند تا این جامعه ۲۰ هزار نفری به ۳۰ هزار نفر برسد.
وی افزود: جمعیت ۱۰۰ هزار مددجو نیز بایستی به ۱۲۰ تا ۱۵۰ هزار نفر برسد و برای دستیابی به این هدفگذاری‌ها لازم است مجمع خیرین در استان‌ها راه اندازی شود و این خیرین می‌توانند اولویت کمک‌های خودشان را برای گسترش پیشگیری و غربالگری سرطان قرار دهند.
سرلشکر صفوی با اشاره به اینکه مردم ما مردمی با فرهنگ و تمدن ایرانی اسلامی هستند یادآور شد: ایرانیان مردمی فهیم، عاطفی، شجاع و مهربان هستند و به اسلام و اهل بیت علیهم السلام دلبندند و همواره با تمام وجود در خیرخواهی و خیراندیشی جلودار و پیشگام هستند.
وی در پایان گفت: ما کمک‌های خیرین را به عنوان کمک‌هایی که برای رضایت خداوند انجام می‌شود توصیف می‌کنیم و هرکس می‌خواهد آب عاقبت بخیر شود بعد از بندگی خدا، خدمت به خلق خدا را مد نظر قرار می‌دهد و بهترین خلق خدا فقرا، مستضعفین و بیماران هستند.
کد خبر 6014447
محمد مهاجرانی"
politics,"به گزارش خبرگزاری مهر، سیدمحمد تقی شاهچراغی معاون سیاسی وزیر کشور در نخستین همایش ملی نمایندگان سازمان‌های مردم نهاد در دوره‌های توسعه و حمایت از تشکل‌های سراسر کشور که با عنوان «رویداد ملی به توان مردم نهادها» در محل وزارت کشور برگزار شد، گفت: تاکنون تقریباً ۵۹ هزار شعبه اخذ رأی در کشور ایجاد شده و ۸۰۰ هزار نفر در شعبات برای دریافت رأی مردم حضور خواهند داشت که این تعداد به جز نیروی انتظامی است و بقیه افراد حاضر نیز به نوعی در حقیقت همت مردمی قلمداد می‌شوند.

وی با اشاره به این‌که «جمعیت مردمی متشکل از نمایندگان استان‌ها، رأی اولی‌های آموزش دیده و علاقه‌مندان، دانشجویان، معلمان، روحانیون و کشاورزان» است ادامه داد: از همه اقشار ۸۰۰ هزار نفر مشارکت دارند که مجری عملیات انتخابات در کشور هستند. ناظرین انتخابات از بازرسین و شورای نگهبان نیز همه مردمی هستند و کسی در قالب سازمان دولتی تکلیف ندارد که تقسیم کار کرده باشند بلکه مردم ثبت نام می‌کنند و پای کار می‌آیند. حتی اگر قرار بود حق الزحمه‌ای به آنها پرداخت شود این کار هم در حق آنها انجام نشده است ولی باز هم پای کار بودند.
ستاد انتخابات کشور تاکید کرد: قطعاً مشارکت با مردم است و الزام و اجبار ندارد. با توجه به شرایط کشور و شرایطی که در منطقه و سطح بین المللی حاکم است در هر مقطعی که حضور مردم پررنگ‌تر بوده دشمنی‌ها نیز بیشتر بوده است. هرچند که علیرغم تمام گلایه‌مندی‌ها مردم همیشه حاضر هستند. اصولاً مردم طبقه متوسط به پایین نقش بیشتری در مشارکت ایفا می‌کنند. این یعنی مردم حتی با وجود مشکلات باز هم علاقه‌مند به مشارکت هستند.

شاهچراغی ادامه داد: ما امروز در جنگ رسانه‌ای هستیم و عده‌ای مدام بر طبل یأس و ناامیدی می‌کوبند. برخی می‌گفتند رقابت نیست، اما در حال حاضر ۱۳ هزار واجد شرایط در فضای رقابت قرار گرفتند و میدان رقابت فراهم شده است. حلقه‌های میانی مؤسسات، سازمان‌های مردم نهاد و… می‌توانند برای مشارکت بیشتر تلاش کنند. بی‌تردید مشارکت قوی، مجلس قوی را به همراه خواهد داشت.
رئیس ستاد انتخابات کشور تأکید کرد: انتخابات و مشارکت همیشه رشد و توسعه را به همراه دارد. در همین دو سالی که مردمی‌سازی بیشتر بود رشد و توسعه علمی گسترده‌ای داشتیم که پرتاب سه ماهواره یکی از دستاوردهای آن است.
وی با اشاره به محله محوری شدن بررسی مسائل و تعیین جغرافیای خدمت برای تشکل‌ها گفت: در این مواجهه و تلاش نیاز به پیگیری چهره به چهره است. برای قوی شدن به انسجام ملی و وحدت جمعی نیاز داریم و تشکیل مجلس و مشارکت قوی این امر را محقق می‌کند. مجموعه کشور هر اقدامی که برای انتخابات و اجرای درست آن لازم بود انجام داده است.
کد خبر 6014331"
politics,"به گزارش خبرگزاری مهر، حجت‌الاسلام «سید ابراهیم رییسی» رییس‌جمهور کشورمان صبح امروز شنبه در بدو ورود به محل برگزاری مراسم گرامیداشت روز ملی فناوری فضایی از نمایشگاه آخرین دستاوردهای صنعت فضایی کشور بازدید کرد و با توضیحات دست‌اندرکاران از جزییات آخرین توانمندی‌های فضایی کشور مطلع شد.
در این نمایشگاه آخرین فعالیت‌های حوزه فضایی و ماهواره ظفر ۲، نمونه پروازی ماهواره ناهید ۲ و نمونه پروازی بلوک انتقال مداری سامان ۱ به عنوان آخرین دستاوردهای حوزه فضایی کشور معرفی شدند.
بنابر این گزارش، در کمتر از یک هفته گذشته ماهواره «مهدا» و دو محموله فضایی توسط ماهواره‌بر «سیمرغ» در مدار ۴۵۰ کیلومتر از سطح زمین قرار گرفتند.
این مدار بیضوی دارای کمینه ارتفاع ۴۵۰ و بیشینه ارتفاع حدود ۱۱۰۰ کیلومتر است.
چند روز قبل از آن نیز ماهواره‌بر «قائم» ۱۰۰ توانست ماهواره «ثریا» را در مدار ۷۵۰ کیلومتری قرار دهد که یک رکورد به شمار می‌رود.
ماهواره‌های مهدا و ثریا هر دو ساخته پژوهشگاه فضایی ایران هستند.
کد خبر 6012901
نفیسه عبدالهی"
politics,"به گزارش خبرگزاری‬ مهر، ناصر‬ کنعانی‬ در‬ فضای‬ مجازی ایکس نوشت: ‬بر اساس خبرهای رسمی منتشره توسط آژانس امداد و کاریابی سازمان ملل برای آوارگان فلسطینی (آن روا)، تعداد قابل توجهی از کشورهای کمک کننده به آژانس، کمک‌های خود را صرفاً به دلیل ادعای اثبات نشده رژیم صهیونیستی مبنی بر کمک تعدادی از کارکنان آنروا به حماس برای عملیات ۷ اکتبر، متوقف نموده‌اند. رییس آژانس آن روا گفت؛ «اگر تعلیق کمک‌های مالی ادامه یابد، ما به احتمال زیاد تا پایان فوریه (جاری) مجبور خواهیم شد عملیات خود را نه تنها در غزه، بلکه در سراسر منطقه متوقف کنیم.»
سخنگوی وزارت امور خارجه افزود: طنز تلخ و دردناکی است؛ رژیم صهیونیستی بیش از ۲۶ هزار شهروند فلسطینی را طی ۱۲۰ روز کشته، چند هزار نفر مفقود، ده‌ها هزار شهروند را مجروح کرده و بیش از ۸۰ درصد ساکنان نوار غزه را بی‌خانمان و آواره کرده و برخلاف خواسته قطعنامه شورای امنیت سازمان ملل و قرار موقت دیوان بین‌المللی دادگستری مانع ورود کمک‌های انسان‌دوستانه به فلسطین می‌شود، اما هیچکدام از این کشورها غیر از ابراز نگرانی و برخی نمایش‌های سیاسی بی‌اثر، هیچ محدودیتی در روابط سیاسی با رژیم صهیونیستی ایجاد نکردند و به همکاری‌های تجاری و اقتصادی خود با رژیم و برخی از آنها به کمک‌های نظامی و تسلیحاتی و مالی خود به آن ادامه می‌دهند، اما صرفاً با اتهام زنی همان رژیمِ متهم به نسل‌کُشی فلسطینیان به چند کارمند آن روا، کمک‌های خود به این آژانس را در سخت‌ترین شرایط ملت فلسطین و ساکنان غزه متوقف کرده‌اند! وجدان‌های بیدار قضاوت خواهند کرد!
کد خبر 6011895
نفیسه عبدالهی"
politics,"«یعقوب رضازاده» عضو هیأت‌رییسه کمیسیون امنیت ملی و سیاست خارجی مجلس شورای اسلامی در گفت‌وگو با خبرنگار مهر، با اشاره به مصوبه اخیر مجلس درباره کاهش مدت خدمت سربازی به میانگین ۱۴ ماه، اظهار کرد: مصوبات مجلس درباره موضوعاتی نظیر کاهش مدت خدمت سربازی، تعیین تکلیف مشمولان و حقوق سربازان با اخذ نظر از ستاد کل نیروهای مسلح است و مصوبه اخیر نیز به همین شکل انجام شد.
وی افزود: پیش از صحن مجلس، کاهش مدت خدمت سربازی در کمیسیون تخصصی مربوط به این موضوعات یعنی کمیسیون امنیت ملی و سیاست خارجی مجلس مطرح و نظر ستاد کل نیز اخذ شد؛ بنابراین مجلس بدون هماهنگی با ستاد کل به موضوعات مربوط به سربازی ورود نمی‌کند.
نماینده مردم سلماس در مجلس شورای اسلامی گفت: هنوز مصوبات مجلس درباره کاهش مدت خدمت سربازی به میانگین ۱۴ ماه و معاف‌شدن مشمولان غایب و غیر غایب بالای ۳۵ سال سن و دارای دو فرزند و بیشتر، تبدیل به قانون نشده است؛ این مصوبه در صورتی به مرحله اجرا درمی‌آید که ستاد کل نیروهای مسلح با آن موافق باشد و شورای نگهبان نیز آن را تأیید کند.
به گزارش مهر، مجلس اخیراً و در جریان بررسی ایرادات شورای نگهبان به لایحه برنامه هفتم توسعه مصوب کرد: «ستاد کل نیروهای مسلح به منظور تحکیم دفاع از استقلال، تمامیت ارضی کشور، استفاده از ظرفیت‌های ملی و ایجاد انگیزه لازم برای جوانان در انجام خدمت وظیفه و رشد تعالی و توانمندسازی و افزایش مهارت‌های آنها در طول سال‌های اجرای برنامه نسبت به کاهش خدمت سربازی به میانگین ۱۴ ماه با احتساب مدت آموزش و جایگزینی سایر عضویت‌ها، با تأمین منابع پایدار توسط دولت تعیین تکلیف مشمولان غایب و دانشجویان مشغول به تحصیل در دانشگاه‌های معتبر خارج از کشور که به تأیید وزارتخانه‌های علوم، تحقیقات و فناوری و بهداشت و درمان و آموزش پزشکی و شورای عالی حوزه‌های علمیه می‌رسد، با رعایت ماده (۴) قانون خدمت وظیفه عمومی اقدام نماید.
تبصره ۱- در راستای سیاست‌های کلی جمعیت، مشمولان بالای ۳۵ سال سن و دارای دو فرزند یا بیشتر از خدمت وظیفه عمومی معاف می‌باشند.
تبصره ۲- ادامه تحصیل مشمولین مقطع دیپلم و بالاتر و طلاب حوزه علمیه در خارج از کشور، مطابق قانون خدمت وظیفه عمومی مجاز است و دستورالعمل نحوه و شرایط صدور معافیت تحصیلی آن توسط ستاد کل نیروهای مسلح با همکاری وزارتخانه‌های علوم، تحقیقات و فناوری و بهداشت، درمان و آموزشی پزشکی و شورای عالی حوزه‌های علمیه تدوین و اجرایی می‌گردد».
کد خبر 6008849
زهرا علیدادی"
politics,"به گزارش خبرگزاری مهر، در آستانه‌ی چهل و پنجمین سالگرد پیروزی انقلاب شکوهمند اسلامی ایران به رهبری حضرت امام خمینی (ره) و با عرض تبریک و تهنیت به مناسبت فرا رسیدن دهه‌ی خجسته‌ی فجر انقلاب اسلامی، به استحضار ملت عظیم‌الشأن ایران می‌رساند که در بزرگترین عملیاتِ ترکیبیِ اطلاعاتی و ضداطلاعاتی علیه سازمان‌های جاسوسی و امنیتی رژیم اشغالگر قدس، مجموعه‌ی بی‌نظیر و بی‌سابقه‌ای از اطلاعات آن سرویس‌ها به‌دست آمد و بلافاصله بررسی و بهره‌برداری از آن‌ها آغاز شد.
سلسله عملیات متهوّرانه‌ی سربازان گمنام امام زمان (عج) در قالب مجموعه کنش‌های اطلاعاتی - ضداطلاعاتی، آفندی - پدافندی و بهره‌گیری از شیوه‌های متنوع جمع‌آوری اطلاعات، منجر به حصول اطلاعات حساسی از سرویس‌های دشمن صهیونیست شد. علاوه بر یافته‌های اطلاعاتی و امنیتی، دستیابی به اطلاعات ویژه‌ی مرتبط با برخی از مهمترین تأسیسات پنهان نظامی، کارخانجات تسلیحاتی و صنایع استراتژیک غیرنظامی رژیم غاصب صهیونیست نیز از جمله دستاوردهای سلسله عملیات بزرگ و چند مرحله‌ای این وزارت‌خانه می‌باشد.
بدیهی است که آشکارسازی جزئیات اطلاعاتِ حاصله، مشمول قواعد مختلف حفاظتی و صیانتی، به‌ویژه پیرامون عوامل انسانی دخیل در این پروژه، در داخل و خارج از سرزمین‌های اشغالی می‌باشد. علاوه بر آن، حجم قابل توجهی از یافته‌ها، امکان بهره‌برداری‌های اطلاعاتی و عملیاتی دارند که این ملاحظه نیز در تصمیم‌گیری پیرامون اطلاعات موجود، تعیین کننده خواهد بود.
اینک با دعایی متضرعانه به درگاه الهی برای پیروزی نهایی مدافعین قهرمان فلسطین که عملیات عظیم و تاریخی «طوفان الاقصی» را رقم زدند و ضربات «ترمیم ناپذیر» نظامی و اطلاعاتی را بر رژیم محتضر وارد کردند، به اجمال اعلام می‌شود که یکی از دستاوردهای بزرگ پروژه‌ی ترکیبی یاد شده، شناسایی ده‌ها جاسوس و عناصر تروریست وابسته به رژیم نژادپرست صهیونیست در ۲۸ کشور جهان و در سه قاره‌ی آسیا، آفریقا و اروپا بوده است. پیرامون جواسیس اشاره شده متذکر می‌گردد:
۱. تعدادی جاسوس در تهران و چند استان کشور نیز شناسایی و مورد برخورد قانونی واقع شده یا تحت مراقبت‌های امنیتی قرار گرفتند. همچنین چند جاسوس ایرانی مقیم خارج از کشور شناسایی شدند که متناسب با وضعیت هر یک از آن‌ها و سطح روابط این وزارتخانه با سازمان‌های اطلاعاتی کشورهای محل اقامت جواسیس، تصمیم‌گیری خواهد شد.
۲. مشخصات جاسوس‌های بیگانه‌ی فعال در کشورهایی که با جمهوری اسلامی ایران روابطِ تبادل اطلاعات مؤثر و کاربردی دارند، به آن کشورها ارائه شده و سرویس‌های امنیتی ذی‌ربط پس از اعمال مراقبت‌های مقتضی، با تأیید صحت اطلاعات ارائه شده، متناسب با راهبردهای ضداطلاعاتی مورد نظر خویش، جواسیس مورد بحث را بازداشت یا مورد بهره‌برداری مضاعف اطلاعاتی قرار داده‌اند. بدیهی است ارائه اطلاعات جواسیس مرتبط به سایر کشورها، تابع شرایط خاصی خواهد بود.
۳. در بررسی سوابق جاسوس‌های مرتبط با ۲۸ کشور مورد بحث، مشاهده می‌شود که برخی افراد فرومایه به‌صورت داوطلبانه برای همکاری اطلاعاتی با موساد و خیانت علیه کشورهای خویش اقدام کرده‌اند. تأسف‌بارتر آنکه دیده می‌شود سرویس جهنّمی موساد برای راستی‌آزمایی انگیزه‌ی همکاری مدعیان، آن‌ها را وادار به انجام انواع عملیات خائنانه علیه منافع کشورهای متبوع و امنیت هموطنان خود کرده است!
۴. علاوه بر شیوه‌ی پیش‌گفته، سرویس‌های جاسوسی رژیم با طراحی روش‌های شیطانی متنوع و با سوءاستفاده از بسترهای مورد بهره‌برداری عمومی مردم از قبیل فضای مجازی و شبکه‌های اجتماعی، سایت‌های مهاجرت و کاریابی، نشان افراد در سفرهای خارجی، با شناسایی نقاط ضعف مترددین، مبادرت به برقراری ارتباط با طعمه‌ها تحت پوشش‌های مختلف نموده و در مراحل بعدی به جمع‌آوری اطلاعات از آن‌ها یا محوّل کردن مأموریت‌های خرابکارانه به قربانیان پرداخته‌اند. در همین راستا و بین اسناد به‌دست آمده، برخی از اراذل و اوباش دخیل در چند عملیات تروریستی در ایران نیز شناسایی و بازداشت شدند که در این مورد متعاقباً اطلاع رسانی خواهد شد.
۵. با توجه به اینکه بررسی اطلاعات به‌دست آمده همچنان ادامه دارد، وزارت اطلاعات با هماهنگی مرجع محترم قضائی، برای معدود افرادی که به هر صورت و به هر دلیل به دام سازمان جاسوسی رژیم نامشروع صهیونیست افتاده‌اند، در صورت معرفی پیش‌دستانه خود به ستاد خبری وزارت اطلاعات (سامانه ۱۱۳) حداکثر مساعدت را اعمال و نهایت ارفاقات قانونی را درخواست خواهد نمود.
روابط عمومی وزارت اطلاعات
جمعه ۱۳ بهمن ۱۴۰۲
کد خبر 6011849
نفیسه عبدالهی"
politics,"به گزارش خبرگزاری مهر، در آستانه نوزدهم بهمن ماه و به‌مناسبت روز نیروی هوایی ارتش جمعی از فرماندهان نیروی هوایی فردا (۱۶ بهمن ماه ۱۴۰۲) با رهبر انقلاب اسلامی دیدار می‌کنند.
کد خبر 6014025
نفیسه عبدالهی"
politics,"به گزارش خبرگزاری مهر، حجت الاسلام «سید ابراهیم رییسی» در پیامی با تسلیت درگذشت مرحوم حج سید آصف حسینی، پدر همسر وزیر بهداشت، درمان و آموزش پزشکی به وی، خانواده محترم و سایر بستگان، از خداوند بزرگ برای آن فقید سعید، رحمت و رضوان الهی و برای بازماندگان صبر و اجر مسئلت کرد.
متن پیام رییس جمهور به شرح زیر است؛
بسم الله الرحمن الرحیم
جناب آقای دکتر بهرام عین‌اللهی
وزیر محترم بهداشت، درمان و آموزش پزشکی
درگذشت پدر همسر گرامی‌تان، مرحوم حاج سید آصف حسینی را به جنابعالی، خانواده محترم و سایر بستگان معزز تسلیت عرض می‌کنم و از درگاه خداوند بزرگ، برای آن فقید سعید، رحمت و رضوان الهی، برای عموم بازماندگان صبر و اجر و برای جنابعالی سلامتی و مزید توفیق خدمت مسالت دارم.
سید ابراهیم رییسی
رئیس جمهوری اسلامی ایران
انتهای پیام
کد خبر 6012155
نفیسه عبدالهی"
politics,"به گزارش خبرگزاری مهر، «علی باقری» معاون سیاسی وزیر امور خارجه در آخرین روز حضور خود در تاشکند با الهام محکموف، وزیر حمل و نقل ازبکستان ملاقات نمود.
در این دیدار، باقری اولین حضور خود در ازبکستان و مذاکره با مقامات این کشور را ثمربخش ارزیابی کرد.
باقری توسعه مناسبات با ازبکستان خصوصاً در زمینه حمل و نقل را اولویت جمهوری اسلامی بیان کرده و از اینکه طرف ازبکستانی نیز همین سیاست را با کشورمان دنبال می‌کند ابراز رضایتمندی کرد.
وی مذاکرات صورت گرفته در طی چند روز اخیر به منظور پیشبرد مناسبات را پراثر و مؤثر دانست.
باقری گفت: ما تمام همت خود را برای بهره برداری از فرصت‌ها ظرفیت‌های موجود کشورمان برای توسعه همکاری‌ها در بخش‌های مختلف به کار خواهیم بست.
وزیر حمل و نقل ازبکستان هم بر اهمیت و جایگاه ایران و ازبکستان و نقش آفرینی آنها در مسیر ترانزیت کالا بین چین و اروپا تاکید نمود.
وی نقش بنادر جنوبی جمهوری اسلامی ایران در اتصال ازبکستان به آب‌های آزاد و اقتصادی بودن مسیر ترانزیت از طریق خلیج فارس را غیر قابل چشم پوشی دانست.
کد خبر 6011062
نفیسه عبدالهی"
politics,"به گزارش خبرگزاری مهر، آیت الله آملی لاریجانی در جلسه هیأت عالی نظارت که به منظور بررسی گزارش مجلس شورای اسلامی در خصوص برنامه تحقق سیاست‌های کلی نظام قانونگذاری تشکیل شد، اظهار داشت: برنامه ارائه شده مجلس فاقد زمان بندی لازم است و همچنین مجلس شورای اسلامی باید اقدامات انجام شده را گزارش می‌کرد تا هیأت عالی نظارت به بررسی آنها بپردازد، نه آنکه فقط برخی عناوین را در قالب اصلاح قوانین و برخی مواد آئین نامه داخلی مجلس گزارش کند.
محمد باقر ذوالقدر، دبیر هیأت عالی نظارت در ادامه با اشاره به سند الزامات تحقق سیاست‌های کلی نظام گفت: مجلس شورای اسلامی موظف به ارائه برنامه قوه مقننه در خصوص نحوه تحقق و اجرای سیاست‌های کلی نظام قانونگذاری به مجمع تشخیص مصلحت نظام بوده که این برنامه هرچند با تأخیر تهیه و برای مجمع تشخیص مصلحت نظام ارسال شده است، اکنون در دستور بررسی هیأت عالی نظارت از منظر تطبیق با معیارهای مصرح در بند ""ج"" و ""د"" سند الزامات تحقق سیاست‌های کلی نظام، قرار دارد.
رییس کمیسیون مشترک دبیرخانه مجمع تشخیص مصلحت نظام نیز دراین خصوص توضیحاتی در مورد نحوه بررسی و ارزیابی برنامه نحوه تحقق و اجرای سیاست‌های کلی نظام قانونگذاری در کمیسیون مشترک ارائه کرد.
درپایان هیأت عالی نظارت پس از بررسی و شور و ارائه توضیحات نماینده رئیس مجلس شورای اسلامی، نماینده رئیس جمهور و بیان دیدگاه‌های اعضای هیأت و با توجه به نحوه اقدامات مجلس شورای اسلامی برای اجرای سیاست‌های کلی نظام قانونگذاری، ادامه بررسی برنامه مجلس شورای اسلامی به منظور تحقق و اجرای سیاست‌های کلی قانونگذاری به جلسات آتی موکول شد و مقرر گردید مجلس شورای اسلامی، آخرین اقدامات انجام گرفته در این زمینه را گزارش دهد تا بررسی موضوع در هیأت عالی نظارت به نحو دقیق‌تری صورت گیرد.
کد خبر 6011167
نفیسه عبدالهی"
politics,"به گزارش خبرنگار مهر، حشمت‌الله قنبری رییس ستاد دهه فجر در پیش از خطبه‌های نماز جمعه تهران، اظهار داشت: چهل و پنجاهمین سالگرد پیروزی عظیم انقلاب اسلامی بر امت اسلامی و ملت ایران تبریک می‌گوییم.
وی ادامه داد: تاریخ معاصر ایران ۴۵ سال پیش شاهد پیدایی و پیروزی انقلابی منحصر به فرد و اعجاب انگیز بود. در آن روزها در باور کسی نمی گنجید که می‌شود بدون اتکا و وابستگی به قطب‌های استکباری شرق و غرب دولتی تغییر کند و حکومتی تاسیس شود.
رییس ستاد دهه فجر تصریح کرد: در قاب باور سیاست مداران انقلاب و تاسیس نظام مبتنی بر دین قابل تصور نبود چرا که استکبار شرق و غرب علیرغم همه تفرقه که با یکدیگر داشتند در یک موضوع وحدت داشتند و آن اینکه دین افیون ملت‌ها است.
قنبری افزود: ایران هم جزیره امن و هم به لحاظ سیاسی بخشی از قلمرو جغرافیای سیاسی غرب به شمار می‌آمد و بالغ بر ۵۰ سال پدر و پسری ننگ دست نشاندگی را بر پیشانی تاریخ ایران نشانده بودند.
وی ادامه داد: نه تنها ملت ایران بلکه جهان معاصر در حال تجربه قله زشت‌ترین مظاهر جاهلیت بود. تغییر دادن آن شرایط در باور هرکسی نمی گنجید.
رییس ستاد دهه فجر اظهار داشت: امام راحل رهبر بی بدیل و یک شخصیت استثنایی و کم نظیر بود. او بود که توانست با اندیشه‌های بلند و الهی و مجاهدت خود مسیر تاریخ را تغییر دهد. اگر امام به رکاب مجاهده پا نمی‌گذاشت حتماً به عنوان یک عالم برجسته جامع به اندازه کافی در نگاه مردم عزیز بود.
قنبری افزود: با همراهی مردم با امام نظامی بر پایه اسلام در ایران تاسیس و بنیانگذاری شد.
رییس ستاد دهه فجر گفت: امام راحل شخصیتی بود که سران شرق و غرب را به حساب نمی‌آورد اما در برابر محرومان در اوج فروتنی قرار داشت. امام با این ویژگی‌ها بود که صاحب جان و دل مردم شد.
وی افزود: امروز از آن روزهای الهی ۴۵ سال سپری شده است؛ ۴۵ سالی که بسیاری از فتن‌ها و توطئه‌ها در کشور اتفاق افتاد.
رییس ستاد دهه فجر عنوان کرد: ۴۵ سال تحریم گسترده بی سابقه تنها بخشی از توطئه‌های نظام سلطه علیه مردم ایران بود اما ملت بزرگ ایران با ایستادگی در برابر استکبار از دستاوردهای انقلاب اسلامی صیانت کرد. هر جا که کار مردم و کشور را به افراد انقلابی سپردیم، معدل تلاش‌های انجام شده در بسیاری از کشورهای توسعه یافته دنیا را هم جا گذاشته‌ایم.
قنبری افزود: امروز دشمن در شرایطی قرار گرفته که منتظر نگاه مردم و حرکت مردم در روز انتخابات است. دشمن نمی‌خواهد مردم پای صندوق‌های رای بروند.
وی با بیان اینکه افرادی که در داخل مواضع مشترکی با استکبار دارند، باید توبه کنند، گفت: مردم همانند همه سال‌های انقلاب با آمدن پای صندوق‌های رای از دستاوردهای انقلاب و خون شهدا صیانت خواهند کرد.
کد خبر 6011937
نفیسه عبدالهی"
