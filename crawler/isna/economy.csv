Class,Text
economy,"شرکت سپرده‌گذاری مرکزی اوراق بهادار و تسویه وجوه اعلام کرد: ۱۱ ناشر سود سنواتی و جاری صاحبان سهام خود را از طریق اطلاعات سامانه سجام برای یک میلیون و ۴۵۳ هزار سهامدار در اولین هفته دی ماه واریز کردند.
به گزارش ایسنا، اطلاعات منتشر شده در خصوص جزییات واریز مطالبات جاری و سنواتی سهامداران در هفته اول دی ماه امسال نشان می‌دهد که در این بازه زمانی، چهار ناشر سود سنواتی و هفت ناشر سود جاری صاحبان سهام خود را پرداخت کرده اند.
بر  اساس این گزارش، در این دوره زمانی، چهار شرکت‌ « پالایش ‌نفت ‌اصفهان، مجتمع‌های ‌توریستی‌ ورفاهی ‌آبادگران ‌ایران‌ کیش، سایپا، ایران‌ خودرو دیزل»، سود سنواتی یک میلیون و ۶۹۵۶ سهامدار را که شامل ۱۵۴ میلیارد و ۷۵۵ میلیون تومان می‌شود را با استفاده از سامانه جامع اطلاعات مشتریان (سجام) واریز کرده اند.
همچنین تا پایان هفته اول دی ماه امسال، هفت ناشر «داروسازی‌ دانا، داروسازی زاگرس‌ فارمد پارس، سرما آفرین، دارویی ‌ره‌آورد تامین، گروه‌ مپنا (سهامی‌عام‌)، صنایع‌ فروآلیاژ ایران، توسعه‌ صنایع‌ بهشهر(هلدینگ‌)»، سود جاری ۴۴۶ هزار و ۳۲۱ سهامدار که شامل ۴۳۱ میلیارد و ۷۰۹ میلیون تومان می‌شود را توسط سمات و از طریق سامانه سجام واریز کرده‌اند.
سامانه سجام و مزایای آن
لازم به ذکر است، سجام یک سامانه زیر ساختی برای شناسایی مشتریان جهت ورود به باشگاه بزرگ بازار سرمایه ایران است که تمام فعالان این بازار اعم از «سرمایه‌گذاران، مشتریان و مدیران نهادها» در این سامانه، فقط یک بار برای همیشه اطلاعات خود را در آن ثبت خواهند کرد و پس از احراز هویت حضوری و غیر حضوری قادر به دریافت خدمات مبتنی بر داده های تایید شده خواهند بود.
بر اساس این گزارش، از طریق این سامانه اطلاعات هویتی، شماره حساب، شماره موبایل، آدرس الکترونیکی و اقامت دایمی فرد ثبت می‌شود و از آن به بعد هیچ نهاد مالی نیازی به دریافت مجدد اطلاعات آن سهامدار را ندارد.
سهامداران می‌توانند با مراجعه به سایت www.Sejam.ir ثبت نام و احراز هویت سجام را به صورت الکترونیکی انجام دهند.
گفتنی است؛ دریافت کد معاملاتی برای ورود به بازار سرمایه، دریافت سودهای جاری، سنواتی و سود سهام عدالت، امکان ورود به درگاه ذینفعان بازار سرمایه و استفاده از خدمات آن شامل میز خدمت الکترونیک، مشاهده و گزارش دارایی، دریافت گواهی سهام، لیست مجامع و برگزاری مجامع به صورت الکترونیک، گزارش سود های پرداخت شده، تاریخچه سود سهام عدالت و گزارش حق تقدم استقاده نشده از جمله مزایای ویژه ثبت نام و احراز هویت در سامانه سجام به شمار می رود.
انتهای پیام "
economy,"امروز با وجود رشد مناسب گروه‌های پالایشی، شاخص کل بازار سرمایه ۸۰۰ واحد کاهش یافت و به دو میلیون و ۱۵۳ هزار واحد رسید.
به گزارش ایسنا، روز دوشنبه شاخص کل بورس اوراق بهادار تهران ۸۰۰ واحد افت کرد و به عدد دو میلیون و ۱۵۳ هزار و ۹۷۵ واحد رسید.
شاخص هم‌وزن نیز ۴۱۹ واحد کاهش پیدا کرد و در عدد ۷۵۹ هزار و ۶۰۳ واحد ایستاد.
تعداد معاملات امروز بورس بیش از ۳۹۱ هزار فقره به ارزش ۴۶۰۶ میلیارد تومان بود.
نقشه بازار  بورس ـ دوشنبه ۱۸ دی ۱۴۰۲
شبندر، شپدیس، شپنا و شتران بیشترین تاثیر را در شاخص کل داشتند که همگی مثبت شدند. داتام به عنوان نماد پرتراکنش، مثبت شد و در سوی مقابل، خودرو و ثشاهد از نمادهای تاثیرگذار منفی بودند.
بازار فرابورس نیز روز دوشنبه به نوعی درجا زد و فقط چهار واحد افزایش پیدا کرد. امروز در فرابورس بیش از ۲۸۹ هزار معامله به ارزش ۲۷۵ هزار میلیارد تومان انجام شد.
انتخاب و مادیرا بیشترین تاثیر مثبت و از سوی دیگر خاور و وسپهر بیشترین تاثیر منفی را بر فرابورس داشتند. نخریس، کرومیت و کمرجان نیز مثبت شدند.
امروز در بازار سرمایه اغلب نمادها در گروه‌های پالایشی و انبوه‌سازی رشد کردند. با این حال این بازار از ۲۷ آذرماه به بعد روندی کژدار و مریز به خود گرفته است؛ به طوری که در اغلب روزها اندکی کاهش یافته اما هنوز مرز دو میلیون و ۱۵۰ هزار واحد را از دست نداده است.
انتهای پیام"
economy,"مدیرعامل پست بانک ایران گفت: ۶۱۸۸ نقطه تماس با جامعه روستایی در سراسر کشور داریم و پارسال ۲۵۶ هزار فقره تسهیلات به روستاییان پرداخت شده و در ۹ ماهه امسال میانگین تسهیلات پرداختی روستایی ۱۳۲ میلیون تومان بوده است.
به گزارش ایسنا، بهزاد شیری با اشاره به اینکه پست بانک ایران تنها بانک دولتی بورسی در کشور است و به دلیل حضور در بورس باید همواره پاسخگوی سهامداران دولتی و بخش خصوصی باشد، گفت: ماموریت اصلی ما بانکداری خرد و بانک توسعه‌ای و تخصصی در حوزه فناوری اطلاعات و ارتباطات به صورت همزمان است و سعی داریم از توانمندسازی بخش دوم برای توسعه بخش اول استفاده کنیم.
وی با بیان اینکه تمرکز ویژه‌ای روی بانکداری دیجیتال داریم، گفت: خدمات غیرحضوری برای افتتاح حساب، امضا دیجیتال، کیف پول ریال دیجیتال و دستیار مجازی بر مبنای هوش مصنوعی را بر همین اساس را اجرا کرده‌ایم و امروز ما نگران سوددهی بانک نیستیم بلکه نگرانی ما پایین بودن سطح سواد دیجیتال روستاییان است و باید در دنیای رقابتی امروز ما باید راه کاری برای حفظ شرایط رقابتی بانک در این حوزه بیاندیشیم.
شیری با بیان اینکه پست بانک ایران ۶۱۸۸ نقطه تماس با جامعه دارد، ادامه داد: ۵۷۸۵ باجه بانکی روستایی با اشتغال مستقیم برای ۸۶۷۷ نفر و ۴۰۳ شعبه با اشتغال ۲۷۳۹ نفر که در مجموع ۱۱هزار و ۴۱۶ نفر در پست بانک ایران مشغول به کار هستند.
وی با بیان اینکه پست بانک ایران سهم ۳۳ درصدی فروش ارز اربعین سال جاری را داشته است، گفت: ۵۷ درصد فروش ارز معادل ۲۰۲ هزار نفر در مناطق روستایی و ۴۳ درصد فروش ارز در شهرها فروش رفته است و پست بانک ایران در مجموع به ۳۵۴ هزار و ۸۵۳ نفر ارز فروخته است که بیانگر توسعه شمول مالی در حوزه روستا در همه خدمات بانکی است.
شیری با بیان اینکه تا پایان سال ۱۴۰۱ در روز پنج میلیون و ۷۰۰ هزار تراکنش در حوزه روستایی انجام شده است و ۴۹ درصد زن و ۵۱ درصد مرد در باجه‌های بانکی روستایی شاغل هستند، خاطرنشان کرد: تا پایان سال ۱۳۹۹ تعداد حساب‌های بانکی روستایی به ۱۰ میلیون حساب رسیده بود که در دولت سیزدهم و تا آذر ۱۴۰۲ چهار میلیون به مجموع حساب‌های بانکی روستایی پست بانک اضافه شده است.
او افزود: اکنون ۵۰ خدمت آنلاین بانکی در اختیار مشتریان بانک در روستاها قرار دارد و حتی به دنبال مجوز خرید اخزا و تاسیس PSP برای توسعه خدمات پولی و بانکی در مناطق روستایی هستیم.
وی با بیان اینکه پست بانک ایران چهارمین بانک از نظر تعداد شعبه در میان بانک‌های بورسی کشور است، گفت: تناسب تعداد پرسنل به شعبه ۶.۹ نفر است که کمترین تعداد را در شبکه بانکی داریم و نیازمند جذب نیروی انسانی برای توسعه خدمات بانکی هستیم.
شیری با بیان اینکه زیان انباشته سال ۹۸ امروز به سود انباشته حدود سه برابری تبدیل شده است، اظهار کرد: سرمایه ثبتی بانک ۳۲۳ میلیارد تومان بود که در مرحله اول آن را به ۱۶۰۰ میلیارد تومان رساندیم و در سال آتی برنامه تداوم افزایش سرمایه را به ۳۶۰۰ میلیارد تومان تا پایان سال ۱۴۰۲ افزایش خواهیم داد. همچنین پرداخت تسهیلات تکلیفی، شرکت‌های دانش بنیان و روستایی از اولویت‌های این بانک در سال جاری است.
انتهای پیام "
economy,"سرپرست معاونت تعاون وزارت تعاون،کار و رفاه اجتماعی گفت: این وزارتخانه درصدد است تا بستر توسعه تجارت بین‌المللی تعاونی‌ها و حضور آن‌ها در نمایشگاه‌های بین المللی و انعقاد قرارداد مبادله کالا با کشورهای دیگر را فراهم کند.
به گزارش ایسنا، تعاونی‌ها بنگاه‌هایی هستند که در توسعه صادرات و شناسایی بازارهای هدف صادراتی نقش موثری دارند، بر همین اساس کارشناسان معتقدند با توجه به ظرفیت‌های بالایی که تعاونی‌ها در امر صادرات غیرنفتی دارند، باید از توانمندی‌های صادراتی آنها به شکل بهینه‌ و شایسته استفاده شود.
راه‌اندازی شورای توسعه صادرات بخش تعاون کشور، حمایت از صادرات و تولیدات شرکت‌های تعاونی و توسعه تجارت بین‌المللی تعاونی‌ها برای حضور در نمایشگاه‌های خارجی از مهم‌ترین برنامه‌هایی است که وزارت تعاون، کار و رفاه اجتماعی در راستای توسعه و تقویت صادرات بنگاه‌های تعاونی دنبال می‌کند.
یکی از موضوعات مهم در بحث رشد صادرات تعاونی‌ها بحث نمایشگاه‌هاست و حضور تعاونی‌ها در نمایشگاه‌ها می‌تواند زمینه توسعه صادرات آنها را فراهم کند.
در همین راستا حامد ویس‌کرمی  - سرپرست معاونت تعاون وزارت کار در جریان بازدید از نخستین نمایشگاه بین‌المللی سازه‌های فولادی و صنایع ماشین‌آلات و خدمات مهندسی وابسته، برگزاری نمایشگاه‌های تخصصی و حضور فعال شرکت‌های تعاونی را ابزار مناسبی برای شناسایی ظرفیت‌ها و توانمندی‌ها دانست که تأثیر تعاونی‌ها در رونق اقتصادی کشور را نمایان می‌کند.
وی گفت: وزارت تعاون درصدد است بستر توسعه تجارت بین‌المللی تعاونی‌ها را برای حضور آنها در نمایشگاه‌های بین‌المللی فراهم کند تا قراردادهای متعددی برای مبادله کالای خود با کشورهای دیگر منعقد کنند.
ویس‌کرمی ضمن اشاره به ظرفیت‌ و نقش اتاق تعاون در تحقق اهداف توسعه‌ای بخش تعاون افزود: وظیفه محوری دولت، تسهیل‌گری و مانع‌زدایی از مسیر صادراتی تعاونی‌هاست و به منظور حضور موثر شرکت‌های تعاونی در نمایشگاه‌های بین‌المللی، همکاری و هم‌افزایی معاونت امور تعاون و اتاق تعاون ایران ضروری است.
در دولت سیزدهم حجم صادرات تعاونی‌ها افزایش یافت به نحوی که صادرات بخش تعاون از دیگر بخش‌های اقتصادی پیشی گرفت و اتحادیه‌های متنوع تعاونی در سراسر کشور به منظور تکمیل زنجیره صادرات تعاونی‌ها تشکیل شد. طبق آخرین آمارها صادرات تعاونی‌ها از مرز ۱.۷ میلیارد دلار فراتر رفته و میزان صادرات بخش تعاون ۲۹ درصد رشد داشته است.
در حال حاضر حضور تعاونی‌ها در نمایشگاه‌های بین‌المللی برای افزایش سهم بخش تعاون، دسترسی تعاونی‌ها به قراردادهای خارجی و تقویت تعاونی‌ها در مناطق آزاد و ویژه صادراتی در دستور کار و اولویت وزارت تعاون قرار دارد.
به گزارش ایسنا، با رویکرد دولت سیزدهم برنامه توسعه صادرات غیرنفتی سرعت گرفت و بازارهای جدید صادراتی از جمله بازارهای آفریقا برای حضور تشکل‌های فعال در حوزه صادرات غیرنفتی فعال شد.
انتهای پیام"
economy,"مدیر کل راه و شهرسازی استان تهران گفت: از شهروندان درخواست می‌شود با توجه به آمار بالای کلاهبرداری‌ها در موضوعات پیش‌خرید ساختمان نسبت به ثبت معامله در دفاتر اسناد رسمی و اخذ کد رهگیری اقدام کنند.
به گزارش ایسنا، حسین جنتی اظهار کرد: قانون پیش‌فروش ساختمان مصوب سال ۱۳۸۹ از جمله قوانینی است که به دلیل عدم اطلاع شهروندان مغفول مانده است.
وی افزود: مهمترین موضوع در خصوص پیش‌فروش ساختمان ثبت معامله در دفاتر اسناد رسمی و اخذ کد رهگیری بوده و دفاتر معاملات ملکی و بنگاهی، مجاز به انجام قرارداد پیش فروش ساختمان نیستند، لذا شهروندان می‌بایست به دور از هیجان زدگی و عجله و با دقت بیشتری عمل کرده و به دفاتر ثبت اسناد مراجعه کنند.
جنتی با بیان این‌که در سه ماهه پایانی سال معمولا آمار پیش خرید مسکن افزایش می‌یابد گفت: طمع برای کسب مال و خرید مسکن با سود قابل توجه از جمله عواملی است که مسیر کلاهبرداران را برای شیادی فراهم می‌کند.  
مدیرکل راه و شهرسازی استان تهران تاکید کرد: شهروندان در تنظیم سند پیش فروش ساختمان در دفاتر اسناد رسمی باید به موارد دیگری از جمله سند مالکیت عرصه، شناسنامه فنی ساختمان، بیمه نامه، استعلام دارایی و ... نیز توجه کنند.
به گفته جنتی، علاوه بر موارد ذکر شده، هر گونه تبلیغات پیش فروش ساختمان نیاز به تایید ادارات کل راه و شهرسازی و فرهنگ و ارشاد اسلامی استان هم به جهت نشر در مطبوعات، هم برای اکران روی بیلبوردهای شهری و هم تبلیغات در فضای مجازی دارد که متاسفانه این موضوع مورد توجه قرار نگرفته و شهروندان نیز بدون توجه به عواقب پیش فروش در بنگاه‌های املاک قرارداد پیش فروش تنظیم می‌کنند که منجر به چند هزار کلاهبرداری و ثبت موارد متعدد در محاکم قضایی استان تهران شده است.
انتهای پیام"
economy,"سخنگوی سازمان بورس و اوراق بهادار اعلام کرد: با صدور رای قطعی تخلف شرکت«های‌وب»، اسامی مدیران متخلف برای نخستین بار به صورت رسمی منتشر شد.
به گزارش ایسنا، امیرمهدی صبایی ضمن تاکید بر صدور رأی قطعی تخلف شرکت«های وب» اظهار کرد: پیرو دریافت گزارش تخلف شرکت«داده گستر عصر نوین(های‌وب)» با موضوعات «افشای اطلاعات غیرقابل اتکا درخصوص انتشار زمان‌بندی پرداخت سود نقدی به اشخاص حقیقی و حقوقی و عدم پرداخت سود سهام به سهامداران در خصوص سال مالی منتهی به ۲۹ اسفند ۱۴۰۰ ظرف مهلت قانونی، فرآیند رسیدگی انضباطی به پرونده شرکت مذکور آغاز شد.
وی خاطرنشان کرد: هیأت مدیره سازمان بورس و اوراق بهادار پس از بررسی کامل مدارک و مستندات پرونده شرکت «های وب»، اقدام به صدور رأی قطعی با مجازات جریمه نقدی مدیران شرکت اعم از مدیرعامل و اعضای هیأت مدیره هرکدام به میزان چهار میلیارد ریال کرد.
صبایی تاکید کرد: مطابق با مفاد «دستورالعمل اجرایی بند(چ) ماده ۳۶ قانون احکام دائمی برنامه‌های توسعه کشور در خصوص انتشار عملکرد مدیران اشخاص تحت نظارت سازمان بورس و اوراق بهادار» آراء صادره در خصوص مدیران این شرکت در گروه مجازات‌های درجه یک بوده و باید در رده‌بندی رنگ مشکی در سامانه انتشار سوابق مدیران برای عموم منتشر شود.
سخنگوی سازمان بورس و اوراق بهادار در ادامه افزود: با توجه به نوع تخلف واقع شده و تضییع حقوق سهامداران خرد«شرکت داده گستر عصر نوین» در دریافت سود و با توجه به وظیفه ذاتی سازمان بورس که در راستای حمایت از سرمایه گذاران خرد به وجود آمده، مجازات صادره سقف جریمه نقدی مقرر در بند ب ماده ۴ آیین نامه ماده ۱۴ قانون توسعه ابزارها و نهادهای مالی جدید بوده و رأی صادره براساس قانون مستلزم انتشار برای عموم است.
وی اظهار کرد: رأی قطعی صادره توسط هیأت مدیره سازمان  بورس با توجه به تاریخ وقوع تخلف که پس از ابلاغ دستورالعمل مذکور است، اولین رأی انضباطی مدیران بازار سرمایه است که مشمول موضوع انتشار سوابق مدیران شده است.
صبایی تاکید کرد: براساس بند چ ماده ۳۶ قانون احکام دائمی برنامه‌های توسعه کشور، سازمان بورس و اوراق بهادار موظف است، عملکرد مدیران نهادهای مالی، تشکل‌های خود انتظام و ناشران اوراق بهادار را از حیث رعایت قوانین و مقررات حاکم بر بازار اوراق بهادار و سوابق تخلفاتی و کیفری مربوط به آنها در طول مدیریت در نهادهای مالی و ناشران اوراق بهادار براساس ترتیبات اجرائی که به تصویب شورای عالی بورس و اوراق بهادار می‌رسد، منتشر کند.
سخنگوی سازمان بورس و اوراق بهادار ادامه داد: آراء مذکور، طبق ترتیبات تصویب شده توسط شورای عالی بورس و اوراق بهادار در دستورالعمل اجرایی بند (چ) ماده ۳۶ قانون احکام دائمی برنامه‌های توسعه کشور در خصوص انتشار عملکرد مدیران اشخاص تحت نظارت سازمان بورس و اوراق بهادار منتشر شده است.
انتهای پیام "
economy,"منطقه شهر صنعتی اراک
معاون وزیر راه و شهرسازی، گفت: دولت با اختصاص زمین رایگان ۹۹ ساله در اختیار صنایع، برای احداث مسکن کارکنان فاقد مسکن صنعت در تلاش است تا مسئله مسکن این قشر عزیز جامعه را حل کند.
به گزارش ایسنا، ارسلان مالکی در سفر خود به استان خراسان رضوی با حضور در آئین کلنگ‌زنی پروژه آماده‌سازی صنعت‌شهر مسکونی خواف، گفت: در این شهر ۱۷۰ هکتار برای نهضت ملی مسکن و ۱۱۰ هکتار از سوی فولاد سنگان خواف در راستای ایجاد صنعت شهرها اختصاص یافته که در مجموع  ۴ هزار و ۷۰۰ واحد مسکونی احداث خواهد شد.
وی افزود: تاکنون ۴ هزار و ۵۰۰ هکتار زمین در استان خراسان رضوی تامین شده که این مقدار حدود نیمی از زمین‌های تامین شده است.
معاون وزیر راه و شهرسازی ادامه داد: بحث مسکن یک نیاز اساسی است که همه آحاد جامعه به نوعی با این موضوع دست به گریبان هستند و بین ۳۰ تا ۶۰ درصد از درآمد خانوارها به بخش مسکن اختصاص پیدا می‌کند. 
مالکی با بیان اینکه دولت سیزدهم با علم به تمامی سختی‌های موجود در حوزه برنامه‌ریزی و ساخت مسکن، قدم در این راه نهاد تا با تمام قدرت این چالش بزرگ را در قالب ابرپروژه نهضت ملی مسکن رفع کند، اضافه کرد: رئیس‌جمهور هر ۲۰ روز یکبار در شورای عالی مسکن شرکت و موضوعات را حتی استان به استان پیگیری می‌کند. 
وی در تشریح حجم کاری که در دولت سیزدهم در بخش مسکن انجام شده است، اظهار کرد:  برای طرح نهضت ملی مسکن تا به امروز نزدیک به ۳۸ هزار هکتار زمین تامین شده است.
مالکی با تاکید بر اینکه روند الحاق این اراضی به محدوده شهرها کاملاً کارشناسی شده بوده است، تصریح کرد: کل اراضی مکان‌یابی شده حدود ۸۴ هزار هکتار بود و پس از طی مطالعات ابتدایی و کارشناسی در کارگروه‌های فنی به ۳۸ هزار هکتار رسیده که این نشان‌دهنده این است که حتی یک متر از اراضی الحاقی بدون بررسی در کارگروه‌های کارشناسی تصویب نشده است. 
طبق اعلام وزارت راه و شهرسازی، او با بیان اینکه در شهر خواف به اندازه محدوده فعلی شهر، زمین به شهر الحاق شده، تاکید کرد: برای این میزان زمین تقاضا از طرف مردم وجود داشت. 
مدیرعامل سازمان ملی زمین و مسکن خاطرنشان کرد: از ۱۱۸ هزار واحد تعریف شده تاکنون در استان خراسان رضوی بیش از ۵۰ هزار واحد آن در اراضی دولتی شروع  شده است.
وی اضافه کرد: در بحث تسهیلات، تسهیلات بانکی طرح نهضت ملی مسکن از ۳۵۰ میلیون به ۵۵۰ میلیون رسید و نرخ سود از ۲۳ درصد به ۱۸ درصد کاهش یافته که این کمک بزرگی به طرح خواهد کرد.
انتهای پیام"
economy,"بسته اینترنت رایگانی که هفته گذشته وزارت ارتباطات در قالب پیامک به شهروندان اطلاع رسانی کرده بود،از امروز گزینه ثبت‌نام برای همه شهروندان فعال شده و متقاضیان می‌توانند با مراجعه به سامانه my.gov.ir از این خدمات بهره‌مند شوند.
به گزارش ایسنا، هفته گذشته کاربران پیامکی جهت دریافت اینترنت هدیه دریافت کردند و در آن پیامک گفته شده بود که برای فعال‌سازی بسته اینترنت رایگان اهدایی دولت، از تاریخ ۱۲ دی ماه به پنجره ملی خدمات دولت هوشمند به آدرس my.gov.ir مراجعه و شماره پیش فرض خود را انتخاب کنند.
حال بررسی‌ها حاکی از آن است که از امروز گزینه ثبت نام اینترنت رایگان دولت برای همه شهروندان فعال شده و متقاضیان می‌توانند با مراجعه به سامانه my.gov.ir از این خدمات بهره‌مند شوند.
انتهای پیام"
economy,"سخنگوی سازمان امور مالیاتی گفت: رویکرد دولت در بودجه ۱۴۰۳ دریافت مالیات از مودیان پردرآمد و کاهش فشار مالیاتی از طبقه کم‌درآمد است.
به گزارش ایسنا، مهدی موحدی اظهار کرد: اصل حاکم بر سیاست‌های سازمان امور مالیاتی برای اصلاحات ساختاری اقتصادی در سال آینده بر دو امر ایجاد شفافیت اقتصادی و حرکت به سمت عدالت مالیاتی از مسیر ایجاد شفافیت است. 
وی افزود: دسترسی به سامانه‌های سرامد و سیاق شرایطی را ایجاد می‌کند که بتوانیم با فراریان مالیاتی یا کسانی که دارای معوقات مالیاتی هستند برخورد کنیم. هم‌چنین حساب‌های مشکوک فعالیت‌های تجاری را شناسایی خواهیم کرد.
سخنگوی سازمان امور مالیاتی تصریح کرد: در یکی از احکام لایحه بودجه ۱۴۰۳ دسترسی به پایگاه‌های اطلاعاتی شهرداری، وزارت راه و شهرسازی، سامانه ثبت اسناد و املاک و دیگر موارد به سازمان امور مالیاتی داده شده که بتوانیم صاحبان دارایی‌های کلان را شناسایی کنیم.
به گفته موحدی، تاکید سازمان امور مالیاتی بر مودیان پردرآمد است. از طرف دیگر فشار مالیاتی را از طبقه کم‌درآمد کاهش می‌دهیم.
وی تاکید کرد: در لایحه بودجه ۱۴۰۳ معافیت مالیالتی صاحبان مشاغل رشد قابل توجهی داشته و از ۴۸ میلیون تومان به ۷۵ میلیون تومان افزایش می‌یابد. هم‌چنین افزایش معافیت موضوع ماده ۸۴ را داریم. در کنار آن حدنصاب بهره‌گیری از تبصره ماده ۱۰۰ در لایحه بودجه ۱۴۰۳ معادل ۱۵۰ برابر معافیت تعیین شده است. ماده ۸۴ قانون مالیات‌های مستقیم شرایطی را به وجود می‌آورد که قاطبه مودیان شخص حقیقی نیازی به نگهداری اسناد و دفاتر و نیازی به اظهارنامه به سازمان امور مالیاتی نداشته باشند.
سخنگوی سازمان امور مالیاتی گفت: یکی دیگر از موارد لایحه بودجه ۱۴۰۳ آن است که مالیات مقطوع اشخاص و مشاغل با تکیه بر اطلاعاتی که نزد سازمان امور مالیاتی وجود دارد به آنها پیشنهاد می‌شود.
انتهای پیام"
economy,"سخنگوی اقتصادی دولت دلیل افزایش تورم در ماه قبل را اختلال تولید گوشت قرمز و برخی اقلام دیگر اعلام کرد و گفت: این امر باعث شد تورم خوراکی‌ها به بیش از چهار درصد در آذر برسد و هدف‌گذاری تورم در این ماه قدری نسبت به آنچه مدنظر بانک مرکزی بود افزایش یابدکه برای حل این مشکل وزارت کشاورزی در تلاش است بخشی از این کسری و ناترازی را با واردات موقت برطرف کند.
به گزارش ایسنا، احسان خاندوزی امروز (سه شنبه) در ابتدای نشست خبری هفتگی با اشاره به وضعیت شاخص‌های اقتصادی کشور در ماه‌های گذشته، اظهار کرد: کاهش نرخ تورم یک برنامه اصلی و در صدر پیگیری‌ها از بانک مرکزی و سایر دستگاه‌های موثر در افزایش قیمت‌هاست. سیاست‌های معطوف به کنترل تورم از جمله ایجاد ثبات در بازار ارز یا کاهش نرخ رشد نقدینگی در ۱۰ ماه گذشته به شکل مستمری در ستاد اقتصادی انجام شده است.
وی افزود: در آذرماه برخلاف رویه ماه‌های گذشته ۰.۷ درصد افزایش تورم را شاهد بودیم که این افزایش به دلیل مشکلات ثبت هزینه چند قلم کالای خاص بود که مشخصاً اختلال تولید گوشت قرمز و برخی اقلام دیگر باعث شد تورم خوراکی‌ها به بیش از چهار درصد در آذر برسد.
واردات ماهانه ۱۴ هزار تن گوشت قرمز
خاندوزی تاکید کرد: رشد ۴.۱ درصد تورم خوارکی‌ها در آذر منجر شد هدف‌گذاری تورم در این ماه قدری نسبت به آنچه مدنظر بانک مرکزی بود افزایش یابد. برای حل این مشکل وزارت جهاد کشاورزی تلاش کرده تا بخشی از این کسری و ناترازی را با واردات موقت برطرف کند. ماهانه ۶۰۰۰ تن گوشت گرم و حدود ۸۰۰۰ تن گوشت منجمد برای تأمین بازار وارد می‌شود.
وزیر اقتصاد با بیان اینکه نرخ بیکاری در پاییز امسال به ۷.۶ درصد کاهش یافته است، اظهار کرد: این تقریباً کمترین نرخ بیکاری در دو دهه گذشته است. همزمان با این نرخ، مشارکت هم نیم واحد درصد افزایش یافته که علامت خوبی است. بیکاری فارغ‌التحصیلان به ۱۱.۵ درصد کاهش یافت که در پاییز سال گذشته ۱۲.۵ درصد بود.
خاندوزی ادامه داد: اشتغال ناقص هم به ۸.۱ درصد کاهش یافته است که در پاییز سال گذشته ۹.۵ درصد بود. در شاخص رشد اقتصادی بر اساس آمار بانک مرکزی در نیمه اول سال جاری ۴.۷ درصدی بوده است که با وجود رشد سه درصدی سال گذشته، حفظ نرخ رشد در شش ماهه سال جاری نشانگر این است که مسیرهای ایجاد ارزش افزوده و تولید در بخش‌های کشور در نیمه اول امسال بهتر از سال قبل است.
رشد اقتصادی بدون نفت یک درصد بیشتر شد
سخنگوی اقتصادی دولت با بیان اینکه رشد اقتصادی بدون احتساب نفت ۳.۶ درصد بوده و یک درصد از رشد ۲.۶ درصدی نیمه اول سال گذشته بیشتر است، تاکید کرد: در زیرمجموعه‌های صنایع و معادن رشد اقتصادی شش ماهه امسال ۳.۸ درصد، خدمات ۴.۲ درصد است. نرخ رشد با نفت و بدون نفت روند رو به رشد شش‌ماهه نخست سال قبل را ادامه داده و برخلاف ادعاها، چون این رشد همراه با کاهش بیکاری و افزایش اشتغال کشور است رشد باکیفیتی است و فقط بخش‌هایی که حائز درآمد هستند بدون ایجاد اشتغال، رشد نکرده‌اند بلکه همزمان با رشد اقتصادی تعداد شاغلان هم افزایش یافته است.
وی با تاکید بر اینکه حرکت اقتصاد در مسیر ثبات و پیش‌بینی‌پذیری تداوم دارد، گفت: دولت سیزدهم از ابتدای فعالیت خود تلاش کرده با ایجاد انضباط مالی در بخش‌های مختلف و کنترل نرخ بازار ارز، رشد تورم را مهار و فضای اقتصادی کشور را برای فعالان اقتصادی پیش بینی پذیر کند تا امکان رشد مستمر در بخش‌های مختلف فراهم شود.
سخنگوی‌ اقتصادی دولت با بیان اینکه تورم در مسیر بلندمدت کاهشی است، اظهار کرد: در زمینه کسری بازار گوشت هم که پیش از این به آن اشاره شده، پیش‌بینی وزارت جهاد کشاورزی این است که با اقداماتی، بازار گوشت را تا بهار به تعادل برساند. بنابراین ممکن است برخی اجزا در کوتاه‌مدت رشد کنند اما این رشد مقطعی تورم، ناشی از سیاست‌های پولی و مالی دولت نیست.
از دام سرمایه‌گذاری منفی و صفر خارج شدیم
وزیر اقتصاد با بیان اینکه امروز از دام سرمایه‌گذاری منفی و صفر دهه ۹۰ عبور کرده‌ایم، یادآور شد: تشکیل سرمایه ثابت ناخالص بنا بر آمار بانک مرکزی در نیمه اول سال ۴.۵ درصد رشد داشته است و ادامه روند سال ۱۴۰۱ را در سال جاری شاهد هستیم. در دهه ۹۰ تشکیل سرمایه ثابت ناخالص کشور منفی ۴۷ درصد بود. امیدواریم این روند بهبود با با سرعت بیشتری پیش رود.
وی با اشاره به گزارش خزانه‌داری کل کشور از تخصیص پروژه‌های عمرانی در ۹ ماهه سال جاری، اظهار کرد: پایان آذر امسال ۱۳۰ هزار میلیارد تومان بودجه عمرانی تخصیص یافته که نسبت به مدت مشابه سال قبل، دقیقاً ۵۵ درصد افزایش داشته است و ۸۷ هزار میلیارد تومان از مبلغ یادشده هم در دو ماه اخیر تخصیص یافته است.
تا پایان هفته آینده نرخ تضمینی گندم اعلام می شود
خاندوزی در پاسخ به پرسشی درباره وضعیت اعلام نرخ تضمینی خرید گندم، گفت: اصل خواسته کشاورزان کاملا به‌حق است که باید نرخ خرید در موعد قانونی انجام شود. براساس قانون از سال گذشته نرخ‌گذاری از سوی شورای قیمت‌گذاری انجام می‌شود. رایزنی‌های نهایی هم در این زمینه از سوی وزیر جهاد کشاورزی انجام شده و تا پایان هفته آینده قطعاً از سوی جهاد کشاورزی نرخ اعلام می‌شود.
گران فروشی اینترنت را اعلام کنید
سخنگوی اقتصادی دولت در پاسخ به پرسشی درباره افزایش تعرفه اینترنت، یادآور شد:قبل از اعلام تغییر نرخ‌ها، وزارت ارتباطات با اپراتورها درباره اینکه چه بسته‌هایی شامل افزایش تعرفه می‌شود و تا چه میزان امکان افزایش قیمت‌ها وجود دارد، توافقات لازم را انجام داده است. حتما نظارت پسینی پس از ابلاغ نرخ‌های جدید انجام خواهد شد. مردم هم هرجا فراتر از نرخ اعلام شده، موردی دیدند تخلفات را از طریق سامانه‌ ۱۹۵ و سایر سامانه‌ها گزارش کنند. دولت درباره تخلفات اپراتورها خارج از توافق صورت‌گرفته هیچگونه کوتاهی و مسامحه‌ای نخواهد داشت.
وزیر اقتصاد در پاسخ به پرسشی درباره انضباط بانکی، تاکید کرد: این امر از موضوعات تاکیدی رئیس‌جمهوری است و دو موسسه مالی ناتراز تعیین تکلیف شده‌اند و یک موسسه دیگر نیز تا پایان سال تعیین تکلیف خواهد شد. برنامه برای حل ناترازی‌های چند موسسه باقیمانده - که برنامه مکتوب آن از سوی بانک مرکزی به خود این موسسات اعلام شده است - یا تعیین تکلیف موسساتی که حاضر نمی‌شوند به برنامه رفع ناترازی خود تن دهند، در ماه‌های آینده از سوی بانک مرکزی اعلام می‌شود.
خاندوزی ادامه داد: امیدواریم طبق ابلاغیه ۱۱ آذرماه رئیس‌جمهوری که همان قانون جدید بانک مرکزی مصوب مجلس شورای اسلامی است و اختیارات ویژه‌ای به بانک مرکزی می‌دهد که شامل فصلی اختصاصی درباره موسسات ناتراز و چگونگی مواجهه با آن می‌شود، چه امسال و چه سال آینده شاهد باشیم مسئله موسسات ناتراز در اقتصاد کشور تعیین تکلیف شود.
سخنگوی اقتصادی دولت در پاسخ به پرسشی درباره ابهامات ایجادشده نسبت به مالیات طلافروشان، تصریح کرد: هیچ مالیات جدیدی و هیچ نرخ جدیدی برای مالیات، چه برای طلافروشان و چه اصناف دیگر، وضع نشده است. حتی مسئله الزام به ثبت موجودی طلا که در سامانه جامع تجارت تدارک دیده شده، سه ماه فرصت داده شد که اگر آمادگی وجود ندارد این آمادگی مهیا شود.
  وزیر اقتصاد یادآور شد: تنها اتفاقی که شاهد هستیم این است که دولت اجرای قانون پایانه‌های فروشگاهی و سامانه مودیان را از اول دی برای گروه‌هایی که به سامانه ملحق نشده بودند، آغاز کرده است‌. تا پیش از این تاریخ، بخش‌هایی از شرکت‌های دولتی بزرگ و شرکت‌های بورسی فراخوان شده بودند و فاکتور الکترونیکی خود را در سامانه مودیان درج می‌کردند. از اول دی‌ماه باید صنف طلافروشان و البته سایر اصنافی که درآمدشان بالاتر از ۱۸ میلیارد تومان است نیز صدور فاکتور الکترونیکی را در سامانه ثبت کنند.
خاندوزی با بیان اینکه امیدوارم حواشی اخیر ناشی از بدفهمی باشد و غرض دیگری پشت کار نباشد، تصریح کرد: قانون پایانه‌های فروشگاهی و سامانه مودیان به دلیل شفافیت مبادلاتی که در اقتصاد ایجاد می‌کند، جلوی بسیاری از تخلفات و فاکتورهای جعلی را می‌گیرد و با فاکتورهای صوری، قاچاق و فرار مالیاتی مقابله می‌کند، کمک موثری است تا در سال‌های آینده بدون نیاز به کاغذ باشیم و هر سه ماه از مودیان مالیاتی اسناد و مستندات مطالبات کنیم، این مستندات به شکل برخط در سامانه های هوشمند مشاهده شود.
وی همچنین اعلام کرد: در مورد صنف طلا افرادی که در این صنف فعالیت دارند اعلام کرده‌اند که حتما به قانون تمکین خواهند کرد، سهم بسیار کمی از مودیان بزرگ مالیاتی هستند. در سال گذشته حدود ۳۴ درصد از فعالان صنف طلا مشمول مالیات صفر شدند و حدود ۲۰ درصد نیز مالیات سالانه آنان بین ۰ تا ۵ میلیون تومان بوده است؛ حدود ۲۰ درصد بین ۵ تا ۱۵ میلیون مالیات سالانه داشته‌اند و ۱۶ درصد نیز بین ۱۵ تا ۳۰ میلیون تومان در یکسال مالیات داده‌اند و فقط ۱۰ درصد بیش از ۳۰ میلیون تومان مالیات پرداخت کردند.
سخنگوی اقتصادی دولت با اشاره به افزایش میزان وصولی درآمد نفت در ۹ ماهه امسال به ۲۳ درصد نسبت به سال گذشته، اظهار کرد: همچنین میزان ارز در دسترس بانک مرکزی امسال افزایش یافته است. گشایش در پول‌های بلوکه‌شده در سال گذشته و اقدامات دیگر این امکان را به بانک مرکزی می‌دهد که کاهش قیمت جهانی نفت را جبران کند. حتی درباره برخی از ازرهای خاص در ماه، شاهد پیشی گرفتن میزان عرضه به میزان خرید بود و چشم‌انداز مدیریت بازار ارز چشم‌انداز باثباتی است.
وزیر اقتصاد در پاسخ به پرسشی درباره وضعیت واردات خودروهای کارکرده، تاکید کرد: اساسا تنظیم مقداری واردات کشور از ابتدای امسال براساس ضوابطی پیش می‌رود که بازار ارز تحت کنترل بانک مرکزی باشد، اقدام درستی است اما اینکه چرا آیین‌نامه واردات خودروهای کارکرده به سرانجام نرسیده است به مقدماتی از جمله اصلاح آیین‌نامه وارادات خودروهای نو نیاز دارد. اصلاحات آیین‌نامه واردات خودروهای نو در همین هفته در هیئت دولت مطرح شد و به تبع آن آیین‌نامه واردات خودروهای کارکرده در روزها و هفته‌های آینده در دستور کار هیئت دولت قرار خواهد گرفت و به محض آنکه مصوب شود جزئیات آن اعلام می‌شود.
وی در بخش دیگری از این نشست خبری با اشاره به تیتر رسانه‌ای که اقدامات دولت را «پوپولیستی» خوانده بود، اظهار کرد: آیا دولتی که در سال اول کار خود اقدام به حذف ارز ۴۲۰۰ تومانی می‌کند به دنبال حرکات پوپولیستی است؟ دولتی که به پیشواز برنامه قاطع و برخورد بدون اغماض با موسسات مالی و اعتباری ناتراز رفته و در عین حال به دنبال رفع ناترازی بانک‌ها و تجمیع حساب‌های دولت و خاتمه دادن به بی‌انضباطی‌هاست، اقدامات پوپولیستی انجام داده است؟
خاندوزی ادامه داد: مسئله بی‌انضباطی در کارتخوان‌ها و شناسایی بی‌سابقه فرارهای مالیاتی که در تاریخ دولت‌های گذشته سابقه نداشته و از سوی دولت سیزدهم انجام شده، مصداق کار پوپولیستی است؟ دولت سیزدهم مجموعه اقداماتی تا امروز انجام داده که آرزوی دیرینه دوستانی بود که امروز دولت را به چنین عناوینی متهم می‌کنند. تاکید رئیس‌جمهوری نیز این است که کار خوب به اسم هر کسی که می خواهد، تمام شود، در هرحال ما مسئول برطرف کردن نقاط ضعف گذشته هستیم.
انتهای پیام"
economy,"به دنبال انتشار اخباری مبنی بر حذف بسته‌های اینترنتی بلندمدت توسط اپراتورهای ارتباطی بررسی‌ها نشان می‌دهد که هیچ بسته اینترنتی حذف نشده و همچنان در سبد محصولات اپراتورها وجود دارد.
به گزارش ایسنا، حدود ۱۰ روز گذشته بود که تعرفه اپراتورهای ارتباطی پس از سال‌ها ۳۰ درصد افزایش پیدا کرد. به دنبال این موضوع سازمان تنظیم مقررات و ارتباطات رادیویی تأکید کرد که هیچ کدام از بسته‌های اینترنتی که تا قبل از افزایش تعرفه وجود داشتند، نباید حذف شوند، در غیر این صورت شهروندان از طریق شماره با ۱۹۵ تخلف صورت گرفته را اعلام و در نهایت با اپراتور خاطی برخورد می شود.
حال با گذشت چندین روز از این موضوع، دوباره خبری در فضای مجازی مبنی بر حذف بسته‌های بلند مدت منتشر شده است. پیگیری‌های ایسنا و بررسی‌های انجام شده حاکی از آن است هیچ بسته اینترنتی بلند مدتی حذف نشده، بلکه همان بسته‌هایی که وجود داشت، همچنان وجود دارند و تنها نکته‌ی مهم این بوده که پس از افزایش تعرفه‌ها، اپراتورهای تلفن همراه قرار بود تعدادی بسته‌های اینترنتی جدید که اکثرا بلندمدت بودند، به محصولات خود اضافه کنند اما به دلیل شائبه‌هایی که بعضا در فضای مجازی در این باره رخ داد، تصمیم گرفته شد، پس از آرام شدن فضا و پس از بررسی‌های انجام شده این بسته‌ها ارائه شوند.
در این باره همچنین محمد احسان خرامید- مشاور وزیر ارتباطات و رئیس مرکز اطلاعات رسانی و روابط عمومی وزارت ارتباطات و فناوری اطلاعات در واکنش به این موضوع در یک شبکه اجتماعی داخلی اظهار کرد: باز هم خبر کذب؛ در ادامه اخبار کذب سریالی یک رسانه، هیچکدام از بسته‌هایی که در یکسال گذشته توسط اپراتورها ارائه شده است، حذف نشده‌اند و خبر این رسانه کذب است.
انتهای پیام"
economy,"طبق اعلام معاونت توسعه بازرگانی وزارت جهاد کشاورزی، عوارض صادراتی پیاز و گوجه فرنگی زراعی کاهش یافت.
به گزارش ایسنا احمد خانی نوذری، سرپرست معاونت توسعه بازرگانی وزارت جهاد کشاورزی در نامه‌ای خطاب به رئیس سازمان توسعه تجارت اعلام کرد با توجه به افزایش نسبی تولید محصولات پیاز و گوجه فرنگی در کشور و همچنین در جهت تعادل بخشی به میزان تولید، مصرف و قیمت در بازار و کمک به تولید کنندگان، در جهت پایداری تولید و صادرات محصولات موصوف عوارض صادراتی پیاز از ۱۰۰ درصد به ۴۰ درصد و عوارض صادراتی گوجه فرنگی زراعی نیز از ۵۵ درصد به ۳۰ درصد قیمت پایه صادراتی کاهش یابد.
پیش تر در آذر ماه امسال در راستای اجرای تصمیمات ستاد تنظیم بازار، به منظور تعادل بخشی به بازار و کنترل قیمت پیاز، عوارض صادراتی پیاز به میزان ۱۰۰ درصد و گوجه فرنگی به ۵۵ درصد پایه صادراتی تعیین شده بود.
انتهای پیام"
economy,"ایسنا/خوزستان طی حکمی از سوی مدیرعامل شرکت مهندسی آب و فاضلاب کشور، مدیرعامل جدید آبفای خوزستان منصوب شد.
با حکمی از سوی مدیرعامل شرکت مهندسی آب و فاضلاب کشور، صابر علیدادی به عنوان مدیرعامل جدید این شرکت منصوب شد.
از سوابق علیدادی می‌توان به معاونت آبرسانی سازمان آب و برق خوزستان اشاره کرد.
پیش از این و از خردادماه ۱۴۰۰، محمدرضا کرمی نژاد مدیرعامل شرکت آبفای خوزستان بوده است.
انتهای پیام"
economy,"واحدهای صنفی که نکات بهداشتی را رعایت کرده و مستندات را خودکنترلی اظهار می کنند، نیازی به انعقاد قرارداد با دفاتر خدمات سلامت ندارند.
به گزارش ایسنا، بر اساس اعلام دبیرخانه مرکز ملی بهبود محیط کسب و کار به منظور تسریع، تسهیل و جلوگیری از تحمیل هزینه های اضافه به فعالان حوزه کسب و کار قید الزام به انعقاد قرارداد با دفاتر خدمات سلامت از سال گذشته برای واحدهای صنفی ای که الزامات بهداشتی را رعایت می کنند با مصوبه هیات وزیران حذف شده است.
گفتنی است؛ این مصوبه همچنان لازم الاجرا است و صاحبان صنوف اجباری به انعقاد قرارداد با دفاتر خدمات سلامت ندارند.
یادآور می شود؛ در مصوبه هیات وزیران درباره معافیت واحدهای صنفی از انعقاد قرارداد با دفاتر خدمات سلامت در صورت رعایت نکات بهداشتی و خوداظهاری آن آمده است: متصدیان واحدهای صنفی در صورت رعایت الزامات وزارت بهداشت، درمان و آموزش پزشکی به صورت خود کنترلی و خود اظهاری الزامی به انعقاد قرارداد با دفاتر خدمات سلامت ندارند، لیکن
چنانچه داوطلبانه مبادرت به عقد قرارداد با دفاتر مزبور نمایند، تعرفه های موضوع این تصویب نامه حسب مورد لازم الاجر خواهد بود.
انتهای پیام "
economy,"عملیات اعزام زائران ایرانی به عمره مفرده که قرار بود امروز پس از ۹ سال از سر گرفته شود، به دلیل عدم دریافت مجوز نهایی لازم از سوی عربستان، فعلا تعلیق شده است.
به گزارش ایسنا، عملیات اعزام زائران ایرانی به عمره، قرار بود پس از ۹ سال وقفه از امروز ۱۳ دی آغاز شود و هواپیمایی جمهوری اسلامی ایران هم روزانه دو پرواز در این عملیات داشته باشد. با وجود این به نظر می‌رسد مخالفت عربستان مانع این اتفاق شده است.
حسام قربانعلی -سخنگوی شرکت هواپیمایی جمهوری اسلامی ایرانی (هما)-  با حضور در یک بخش خبری تلویزیونی در این خصوص اظهار کرد: با ‌پیگیری‌هایی که از چند ماه گذشته توسط هواپیمایی جمهوری اسلامی ایران، سازمان حج و سازمان هواپیمایی کشوری در عربستان صورت گرفت، مقدمات کار برای اعزام ۳۰ هزار نفر از زائران عمره مفرده برنامه‌ریزی شد و همه سازمان‌ها کارهای خود را برنامه‌ریزی کردند؛ هواپیمایی جمهوری اسلامی ایران هم در سمت تخصصی خود کار را با عربستان جلو برده بود.
وی ادامه داد: همه برنامه‌ریزی‌های پروازی و زیرساخت‌های لازم برای اعزام به عربستان آماده شده، تمام هواپیماها و زیرساخت‌های ارتباطی با سازمان حج انجام شده و حتی بلیت هم صادر شده بود. همکاران ما در هواپیمایی جمهوری اسلامی ایران هم در عربستان از چند روز قبل حضور داشتند و زیرساخت‌های فرودگاهی را مهیا کردند، اما درنهایت به دلیل عدم دریافت مجوز نهایی لازم برای ورود هواپیمای جمهوری اسلامی ایران به کشور عربستان و فرودگاه جده، با مشکل مواجه شدیم.
سخنگوی شرکت هواپیمایی جمهوری اسلامی ایرانی (هما) با بیان اینکه این مشکل از سمت کشور ما نیست، افزود: فرآیندهای قانونی و تشریفات خاصی است که کشور عربستان در حال پیگیری است، وزارت امور خارجه و سازمان هواپیمایی کشوری ایران و ریاست هواپیمایی جمهوری اسلامی ایران در حال پیگیری موضوع هستند که به محض اخذ این مجوز، ناوگان هما در فرودگاه حضرت امام (ره) و ترمینال سلام این آمادگی را دارد که فرآیند مسافرگیری را انجام دهد.
قربانعلی در پاسخ به اینکه آیا این موضوع از سوی هواپیمایی جمهوری اسلامی ایرانی پیش‌بینی نشده بود، توضیح داد: همه هماهنگی‌های لازم صورت گرفته بود و همکاران ما در حال پیگیری موضوع هستند، این کار تشریفات خاص و فرآیندهای تخصصی دارد. هرآنچه مربوط‌ به سازمان هواپیمایی کشوری و هما بوده، پیش‌بینی‌های لازم انجام شده و فرآیندها طی شده بود، پیچیدگی‌هایی در تعاملات اداری و تهعدات طرفین است که باید رفع شود.
وی ضمن عذرخواهی از مسافران و عمره‌گذاران گفت: زمانی دقیقی و پیش‌بینی دقیقی برای رفع این مشکل نداریم اما هر لحظه که مشکل رفع شود، آماده خدمات‌رسانی هستیم.
انتهای پیام"
economy,"بانک مرکزی به منظور حمایت از بخش پزشکی و درمان کشور، از ابتدای سال جاری تا ۱۹ دی ماه در مجموع معادل چهار میلیارد و ۲۸۵ میلیون دلار ارز برای وزارت بهداشت درمان و آموزش پزشکی تخصیص داده که از این میزان معادل سه میلیارد و ۴۶۲ میلیون دلار آن تامین شده است.
به گزارش ایسنا، براین اساس میزان ارز تخصیص یافته برای وزارت بهداشت درمان و آموزش پزشکی از ابتدای سال جاری تا ۱۹ دی ماه در مقایسه با مدت مشابه سال گذشته رشدی هشت درصدی داشت و میزان ارز تامین شده نیز ۲۳ درصد افزایش داشته است.

گفتنی است؛ در مدت مشابه سال گذشته کل ارز  تخصیص یافته برای این وزارتخانه معادل سه میلیارد و ۹۸۳ میلیون دلار بود که از این میزان معادل دو میلیارد و ۸۲۰ میلیون دلار آن تامین شد.
انتهای پیام "
economy,"شرکت اینترنتی بایدوی چین قصد دارد تجهیزات و لابراتوار رایانش کوانتومی را به آکادمی علوم اطلاعات کوانتومی پکن که تحت حمایت دولت است، اهدا کند.
به گزارش ایسنا، سخنگوی شرکت بایدو اعلام کرد که دو طرف سرگرم کار روی جزئیات هستند.
اقدام بایدو پس از آن انجام می‌گیرد که شرکت علی‌بابا، پس از این که در نوامبر اعلام کرد به فعالیت لابراتوار رایانش کوانتومی و تیمش در به بازوی تحقیقاتی خود خاتمه می‌دهد، تجهیزات و لابراتوار رایانش کوانتومی خود را به دانشگاه ژیجیانگ، اهدا کرد.
بایدو در سال ۲۰۱۸، مرکز تحقیقات رایانش کوانتومی خود را به مدیریت دوان رونیائو که مدرک لیسانس و دکترای خود را از دانشگاه تسینگهوا دریافت کرده است، راه اندازی کرد. دستاوردهای مرکز تحقیقات، شامل ساخت یک رایانه کوانتومی به نام کیان شی است که در سال ۲۰۲۲ عرضه شد.
آکادمی علوم اطلاعات کوانتومی پکن در دسامبر سال ۲۰۱۷ با ابتکار دولت شهر پکن و با کمک موسسات دانشگاهی بزرگ از جمله آکادمی علوم چین و دانشگاه تسینگهوا تاسیس شد.
بر اساس گزارش رویترز، بایدو و آکادمی علوم اطلاعات کوانتومی پکن، پیش از این در زمینه تحقیقات کوانتومی همکاری کرده بودند. این دو نهاد در مارس سال گذشته، برای راه اندازی مشترک اولین اتحاد مالکیت معنوی صنعت رایانش کوانتومی در چین، همکاری کردند.
انتهای پیام"
economy,"ایسنا/سیستان و بلوچستان نشست مشترک مقامات و هیات اقتصادی جمهوری اسلامی ایران با افغانستان در مرز میلک برگزار شد.
به گزارش ایسنا- مشاور اقتصادی نماینده ویژه رئیس جمهور در امور افغانستان شامگاه چهارشنبه در بازدید از پایانه مرزی میلک شهرستان هیرمند گفت: بعد از سفر ملا برادر معاون اقتصادی رئیس الوزاری کشور افغانستان به ایران، این تیم از سه مرز دو قارون، ماهیرود و میلک بازدیدهایی کرده است.
جوانمرد افزود: هم‌چنین در این جلسه به تمامی نواقص و تسهیل و توسعه تجارت بین دو کشور پرداخته شد و راه کارهای عملیاتی برای اجرای آن تدوین شده و به عنوان یک سند راهبردی در مرزهای دو کشور به تایید دو هیات رسید.
وی در خصوص نشست هیات اقتصادی در مرز میلک گفت: در این جلسه در خصوص احداث پل دوم میلک یا جاده خاکی در بستر رودخانه به منظور توسعه بیشتر روابط دو کشور بحث و تبادل نظر شد.
مشاور اقتصادی نماینده ویژه رئیس جمهور در امور افغانستان گفت: در این نشست برخی از مسائلی که در گمرک میلک و گمرک ولایت نیمروز وجود داشت بحث و بررسی و تاکید شد که از امروز تا اول بهمن ماه روزی ۶۰۰ کامیون وارد و ۶۰۰ کامیون خارج شود.
نماینده و مشاور اقتصادی نماینده ویژه رئیس جمهور در امور افغانستان گفت: هماهنگی لازم با مرزبان جمهوری اسلامی ایران با کمیسار طرف افغانستان انجام شده و با توسعه این روابط مطمئنا قیمت هزینه حمل را در کالاهای صادراتی ما با کشور افغانستان نیز کاهش خواهد یافت.
شهرکی معاون اقتصادی استاندار سیستان و بلوچستان در این نشست گفت: توافقات بسیار خوبی بین مقامات دو کشور شده و بسیاری از موانع بین دو کشور رفع شده و ظرفیت‌های تجاری جدیدی ایجاد شده است.
شفیع اعظم مدیرکل روابط اقتصادی وزارت امور خارجه افغانستان هم در این نشست گفت: هدف اساسی ما در این نشست‌ها بهبود روابط تجاری بین دو کشور است.
مدیرکل روابط اقتصادی وزارت امور خارجه افغانستان افزود: در هر سه مرز مشترک ایران با افغانستان تعداد پذیرش کامیون‌ها به ۱۲۰۰ کامیون بین دو کشور رسیده و این تعداد بعد از گذشت بیست روز به ۱۵۰۰ کامیون افزایش خواهد یافت و بعد از سه ماه به بالای دو هزار کامیون خواهد رسید.
وی گفت: هم چنین ساعت کاری در این مرزها از ۷ صبح تا ۱۱ شب افزایش یافته است و در خصوص تمام مواردی که می‌تواند تجارت و ترانزیت بین دو کشور را توسعه دهد بین ادارات دو کشور تفاهم شده است تا زمینه ساز توسعه این روند باشد.
انتهای پیام"
economy,"بازار سرمایه امروز مقداری افزایش یافت و شاخص کل با رشد ۱۱۰۵ واحد به رقم دو میلیون و ۱۵۴ هزار واحد رسید.
به گزارش ایسنا، بازار بورس پس از کاهش چند روز اخیر، امروز مقدار اندکی رشد کرد. شاخص کل ۱۱۰۵ واحد افزایش یافت و در عدد دو میلیون و ۱۵۴ هزار و ۸۱۶ واحد ایستاد.
شاخص هم‌وزن نیز ۲۹۳۱ واحد افزایش یافت و به ۷۶۰ هزار و ۲۹ واحد رسید.
امروز بیش از ۳۶۰ هزار معامله به ارزش ۳۷۴۸ میلیارد تومان در بورس اوراق بهادار تهران انجام شد.
نقشه بازار  بورس ـ یکشنبه ۱۷ دی ۱۴۰۲
فولاد بیشترین تاثیر مثبت را بر شاخص کل بورس داشتند و کچاد، همراه و کگل منفی شدند. داتام و خودرو از نمادهای پرتراکنش مثبت و خگستر و خساپا از نمادهای منفی بودند.
امروز بازار فرابورس نیز ۶۱ واحد رشد کرد و شاخص کل آن به ۲۶ هزار و ۲۴۱ واحد رسید.
تعداد معاملات فرابورس بیش از ۲۳۷ هزار فقره و ارزش آن بیش از ۲۲ هزار میلیارد تومان بود.
وسپهر، سرچشمه، سمگا و انتخاب بیشترین تاثیر مثبت را بر شاخص فرابورس داشتند. نخریس، زماهان، نطرین و آوا نیز از نمادهای پرتراکنش بودند که بجز نطرین سایر نمادها مثبت بودند.
انتهای پیام"
economy,"اداره کل حج و زیارت تهران به کارگزاران زیارتی این استان اطلاع داد به دلیل صادر نشدن مجوز پروازها، اعزام کاروان‌های عمره از استان تهران تا ۲۴ دی‌ماه عقب افتاد.
به گزارش ایسنا، در این اطلاعیه که صرفا درباره وضعیت پروازها و اعزام کاروان‌های استان تهران است، آمده که «به دلیل دریافت نشدن مجوزهای پروازی توسط شرکت هواپیمایی، تمام پروازهای عمره از مبدأ استان تهران تا تاریخ ۱۴۰۲/۱۰/۲۴ لغو می‌شود.» همچنین در این اطلاعیه عنوان شده است درباره پروازهای روز ۲۵ دی‌ماه به بعد نیز متعاقبا اعلام وضعیت خواهد شد.
با وجود این اطلاعیه که از سوی اداره کل حج و زیارت استان تهران و خطاب به کارگزاران زیارتی این استان صادر شده است، هنوز سازمان حج و زیارت درباره وضعیت پروازهای عمره اظهارنظر نکرده و یا اطلاعیه‌ جدیدی نداشته است.
بنابر اعلام قبلی این سازمان، قرار بود پروازهای عمره پس از حدود هشت سال وقفه، از ۱۳ دی‌ماه برقرار شود که به دلیل دریافت نشدن مجوز نهایی و لازم برای ورود هواپیماهای جمهوری اسلامی ایران به کشور عربستان و فرودگاه جده، این پروازها لغو شد.
قرار بود زائران عمره از ۱۰ ایستگاه پروازی تهران، مشهد، اصفهان، تبریز، ساری، شیراز، یزد، اهواز، کرمان و زاهدان به عربستان اعزام شوند و نخستین پرواز هم قرار بود از ایستگاه پروازی تهران باشد که بنابر اطلاعیه اخیر، پروازها از این مبدأ تا ۲۴ دی‌ماه به تعویق افتاده است.
سازمان هواپیمایی پیش‌تر اعلام کرده بود در حال رایزنی و پیگیری برای برقراری پروازهای عمره است. همچنین اعلام شد امروز (یکشنبه ۱۷ دی‌ماه) دور جدید مذاکرات با مقامات عربستانی برای رفع مشکل پیش‌آمده، آغاز شده که هنوز نتیجه آن اعلام نشده است.
گفته شده است در صورت حل شدن مشکل پرواز حدود ۶۲ هزار زائر توسط دو شرکت هواپیمایی ایران‌ایر و معراج به عربستان اعزام می‌شوند.
انتهای پیام"
economy,"وزیر ارتباطات گفت: بخش خصوصی اگر بخواهد کیفیت شبکه را افزایش دهد و نیاز مردم را برآورده کند، به منابع نیاز دارد و اگر به نرخ تورم توجه کنیم این افزایش تعرفه ارتباطی باید انجام می شد.
به گزارش ایسنا، عیسی زارع پور امروز  با حضور در مرکز ارتباطات مردمی نهاد ریاست جمهوری، درباره افزایش تعرفه اینترنت اظهار کرد: تعرفه ها از سال ۱۳۹۶ تا به الان تغییر نکرده است و افزایشی نداشتیم.
وی افزود: بخش خصوصی اگر بخواهد کیفیت شبکه را افزایش دهد و نیاز مردم را بر آورده کند به منابع نیاز دارد. اگر به نرخ تورم توجه کنیم این افزایش باید انجام می شد و در نهایت برای اولین بار در وزارت ارتباطات این موضوع را به تعهد و آن را به الحاقیه پروانه تبدیل کردیم تا درصورتی که تعهدات را انجام ندهند، بتوانیم برخورد و جریمه کنیم.
وزیر ارتباطات تأکید کرد: تعهد اولی که اپراتورها باید انجام دهند این است که ۳۰ درصد تا خردادماه  و ۵۰ درصد تا سال آینده بر سرعت شبکه اضافه کنند. همچنین پوشش شبکه ۴G و ۵G را به ترتیب به ۹۵ و ۱۰ درصد برسانند. درحال حاضر به صورت معقول افزایش تعرفه داشتیم و اگر مشترکان مشاهده کردند بسته اینترنتی حذف شده است، با شماره ۱۹۵ تماس بگیرند و پیگیری کنند.
وی افزود: شخصا بسته‌های اینترنتی را بررسی کردم که بیش از ۳۴ درصد افزایش تعرفه نداشته‌اند، در غیر این صورت غیر قانونی خواهد بود. بنابراین در این زمینه به زودی بسته اینترنت رایگانی را اعلام می‌کنیم که بخش قابل توجهی از نیاز مردم برآورده شود.
زارع پور در ادامه صحبت‌هایش درباره آخرین وضعیت اتصال روستا به اینترنت تشریح کرد: از ابتدای دولت تاکنون حدود ۵۸۰۰ روستا جدید به شبکه اینترنت وصل شده‌اند که حدود ۲۰۰۰ روستا هنوز باقی مانده است. وظیفه ما این است همه روستاها سطحی از اینترنت را برخوردار شوند.
وی در حاشیه این جلسه هم در پاسخ به سوال ایسنا درباره هک اسنپ فود و آخرین وضعیت لایحه حفاظت از داده اظهار کرد: این موضوع را دوستان بررسی می کنند و موضوعات مرتبط با کسب و کارها و مسئول رسیدگی به امنیت آنها، پلیس فتا است.
او ادامه داد: ما لایحه حفاظت از داده را به دولت ارسال کردیم و اکنون به کمیسیون حقوقی و قضایی ارسال شده و در آنجا قرار است بررسی شود و سپس برای بررسی نهایی به مجلس ارسال شود تا کلا بحث حفاظت از داده های شخصی افراد در فضای مجازی نظام‌مند شود و ساز و کار و تکالیفی برای دارندگان سکوها، پلت‌فرم‌ها و همچنین مشخص شود.
انتهای پیام"
economy,"مدیرکل نظارت بر کالاهای اساسی وزارت جهادکشاورزی ضمن اشاره به انتقال ارز حبوبات از تالار دو به یک هرگونه تغییر و یا افزایش قیمتی که در چند روز اخیر شاهد بودیم را گرانفروشی دانست و گفت: با هرگونه افزایش قیمت برخورد خواهد شد.
به گزارش ایسنا، مسعود امراللهی با بیان اینکه به منظور صرفه جویی منابع ارزی معاونت بازرگانی وزارت جهادکشاورزی ارز واردات حبوبات را از تالار یک به تالار دوم انتقال داد، گفت: با توجه به افرایش قیمتی که در سطح بازار در این اقلام ایجاد شد بلافاصله مقام عالی وزارت جهادکشاورزی در این موضوع ورود پیدا کرد و دستور داد با توجه به اینکه حبوبات مصرف عموم جامعه و جزو کالاهای اساسی است ارز آن از تالار ۲ به تالار یک بازگردد.
وی افزود:هیچ وارداتی با ارز جدید اتفاق نیفتاده و همچنان واردات با ارز تالار یک انجام می شود.
مدیرکل نظارت بر کالاهای اساسی وزارت جهادکشاورزی تصریح کرد: هرگونه تغییر و یا افزایش قیمتی که در چند روز اخیر شاهد بودیم گرانفروشی بوده و بازرسان با آن برخورد خواهند کرد. همچنین اگر بازرسان احتکار و ممانعت از فروش را در سطح بازار مشاهده کنند با متخلفان برخورد خواهند کرد و پرونده متخلف به تعزیرات ارجاع داده خواهد شد. در حقیقت بازرسان را در سراسر کشور مامور کردیم به شرکت های واردکننده و بنکداری ها مراجعه کنند و چنانچه هرگونه افزایش قیمتی را نسبت به قیمت های قبل مشاهده کردند، برخورد کنند.
وی که در یک برنامه تلویزیونی صحبت می کرد، عنوان کرد: بهتر بود تغییر ارز در فصل برداشت اتفاق می افتاد که می توانستیم مصرف داخل را مدیریت کنیم.
امراللهی در پایان با اشاره به اینکه ارز حبوبات از گروه ۲ مجددا به گروه یک برگشت و قیمت ها هم تقلیل یافت، گفت: طی مکاتباتی که در چند روز اخیر با سازمان حمایت داشتیم روزهای آینده قیمت های مصوب این کالاها نیز ابلاغ خواهد شد.
انتهای پیام"
economy,"یک شرکت معروف فعال در زمینه فرآورده‌های گوشتی در استان البرز بین سال‌های ۱۳۹۷ تا ۱۴۰۱ مبلغ ۵۰۰ میلیارد تومان فرار مالیاتی داشته است.
به گزارش ایسنا، اداره کل امور مالیاتی استان البرز از شناسایی یک فرار مالیاتی بزرگ به ارزش ۵۰۰  میلیارد تومان خبر داد.
در اعلامیه این اداره آمده است: با عنایت به گزارش مردمی واصله و بررسی‌های انجام شده درخصوص فرار مالیاتی یک شرکت معروف فعال در زمینه فرآورده‌های گوشتی، اداره کل یاد شده مورخ ۲۴/۰۸/۱۴۰۲ اقدام به اجرای بازرسی مالیاتی موضوع ماده ۱۸۱ قانون مالیات های مستقیم به‌همراه ضابط نیروی انتظامی از دو محل متعلق به شرکت می¬نماید.
با استفاده از مدارک به دست آمده و فایل‌های پشتیبان استخراج شده از نرم‌افزار مالی مورد استفاده شرکت، صورت‌های مالی واقعی به‌انضمام جزییات مربوطه بدست آمده که به تأیید شرکت نیز رسیده است.
نتایج حاصله  منجر به شناسایی فرار مالیاتی بالغ بر مبلغ ۵۰۰ میلیارد تومان، شامل اصل مالیات و جرایم سنوات ۱۳۹۷ لغایت ۱۴۰۱ گردید.
بر  اساس اعلام روابط عمومی سازمان امور مالیاتی، فاصله اجرا تا مرحله رسیدگی و مطالبه تنها ۳۸ روز به طول انجامیده است.
انتهای پیام"
economy,"ایسنا/مرکزی مدیرکل صنعت، معدن و تجارت استان مرکزی گفت: نمایشگاه تخصصی خودرو با حضور ۵۰ واحد تولیدی و خدماتی فردا در اراک برپا می‌شود.
علی جودکی در گفت و گو با ایسنا اظهار کرد: دوازدهمین نمایشگاه تخصصی خودرو، قطعات یدکی و صنایع وابسته در محل دائمی نمایشگاه های بین المللی استان مرکزی برگزار می شود.
وی بیان کرد: این نمایشگاه تخصصی در ۷۰۰۰ متر مربع فضای سرپوشیده نمایشگاهی از سه شنبه ۱۲ تا جمعه ۱۵ دی ماه از ساعت ۱۵ الی ۲۱ پذیرای بازدیدکنندگان و علاقمندان خواهد بود.
وی افزود: نمایشگاه با حضور بیش از ۵۰ واحد تولیدی و ‌خدماتی از استان‌های تهران، اصفهان، البرز، مرکزی و با رونمایی از خودروهای تولیدی جدید شرکت کاریزان خودرو و نمایش اتوبوس‌های برقی شرکت عماد خودرو از عصر فردا در اراک آغاز به کار می‌کند.
جودکی گفت: برترین تولیدکنندگان قطعات خودرو و همچنین حضور انجمن صنایع همگن نیرو ‌محرکه و قطعه‌سازان خودرو استان مرکزی و همراهی بزرگترین گردهمایی خودروهای خاص کمیته لوکس، اسپرت و کلاسیک استان مرکزی از موارد برجسته این رویداد به شمار می رود.
انتهای پیام"
economy,"نایب رئیس کمیسیون تلفیق لایحه بودجه ۱۴۰۳ از مصوبه این کمیسیون برای مسدود کردن تمامی حساب‌های فرعی دستگاه‌ها خبر داد و گفت که طبق این مصوبه دستگاه‌های اجرایی باید تمام حساب‌های ریالی و ارزی خود را صرفا از طریق سازمان خزانه داری کل کشور نزد بانک مرکزی افتتاح کنند.
محمدرضا رضایی کوچی در گفت و گو با ایسنا در توضیح جلسه امروز کمیسیون تلفیق بودجه ۱۴۰۳ گفت: کمیسیون تلفیق امروز بندی از لایحه بودجه را تصویب کرد که به موجب آن، کلیه دستگاه‌های اجرایی موضوع ماده ۵ قانون مدیریت خدمات کشوری و ماده ۱ قانون برنامه پنج ساله هفتم پیشرفت از جمله دستگاه‌ها و شرکت‌های مستلزم ذکر نام یا تصریح نام مانند شرکت‌های اصلی و تابعه وزارت نفت به جز سازمان‌ گسترش و نوسازی صنایع ایران (ایدرو) و سازمان توسعه و نوسازی معادن و صنایع معدنی ایران (ایمیدرو) و سازمان صنایع کوچک و شهرک‌های صنعتی ایران مکلف می‌شوند، کلیه حساب‌های فرعی خود را مسدود کرده و تمام حساب‌های ریالی و ارزی خود (درآمدی و هزینه ای) را صرفا از طریق سازمان خزانه داری کل کشور نزد بانک مرکزی افتتاح کنند.
وی ادامه داد: این دستگاه‌ها موظفند کلیه دریافت‌ها و پرداخت‌های خود را فقط از طریق حساب‌های افتتاح شده نزد بانک مرکزی انجام دهند. همچنین نگهداری هرگونه حساب توسط این دستگاه در بانکی غیر بانک مرکزی در حکم تصرف غیرقانونی اموال دولتی است.
رضایی کوچی اضافه کرد: نهادهای عمومی غیردولتی نیز در رابطه با آن بخش از منابع خود که از محل منابع عمومی یا کمک‌های مردمی تأمین می‌شوند، مشمول این حکم می‌شوند.
به گفته وی، اجرای این حکم در خصوص دستگاه‌هایی که مستقیماً زیر نظر مقام معظم رهبری اداره می شوند، منوط به اذن ایشان است.
نایب رئیس کمیسیون تلفیق لایحه بودجه ۱۴۰۳ در پایان گفت که بانک مرکزی مکلف به پیگیری اجرای این بند و مسدود کردن حساب‌های فرعی این دستگاه‌های اجرایی است.
انتهای پیام"
economy,"عملیات اعزام زائران ایرانی به عمره، پس از ۹ سال وقفه از فردا ۱۳ دی آغاز می‌شود و تا ۲۸ اسفند ادامه می‌یابد.
به گزارش ایسنا، عملیات اعزام زائران ایرانی به عمره، از فردا ۱۳ دی همزمان با سالروز ولادت حضرت زهرا (س) آغاز می‌شود و تا ۲۸ اسفند ادامه می‌یابد که در این بین فرودگاه‌های مشهد، شیراز، اصفهان، تبریز، ساری، یزد، بندرعباس، اهواز، کرمان، زاهدان و فرودگاه بین‌المللی امام‌خمینی (ره) بعد از ۹ سال وقفه، امسال در خدمت مسافران سرزمین وحی خواهند بود. همچنین ۶۲ هزار زائر در عملیات عمره امسال به سرزمین وحی با اعزام چهار پرواز روزانه با ظرفیت ۱۰۰۰ تا ۱۱۰۰ نفر مشرف می‌شوند.  
رضا نخجوانی - مدیرعامل شرکت فرودگاه‌ها و ناوبری هوایی- از اعزام زائران ایرانی عمره از طریق ۱۰ فرودگاه کشور به خانه خدا خبر داد و گفت: تمام فرودگاه‌های عامل در عملیات عمره همچون عملیات حج تمتع و اربعین در حالت آماده‌باش هستند و تکریم مسافران سرزمین وحی را سرلوحه کار قرار داده‌ایم.
او همچنین تایید کرد: باتوجه به شرایط نامساعد جوی در فصل زمستان و احتمال تاخیر و لغو برخی پروازها، باید اطلاع‌رسانی هوشمندانه از سوی بخش‌های مرتبط از جمله شرکت‌های هواپیمایی داشته باشیم تا شاهد ازدحام جمعیت در سالن‌های فرودگاهی نباشیم.
برقراری روزانه ۲ پرواز برای حجاج توسط «هما» 
همچنین شمس‌الدین فرزادی‌پور - مدیرعامل هواپیمایی جمهوری اسلامی ایران- با اشاره به برنامه‌های هما برای عملیات پروازهای عمره امسال، به وزارت راه و شهرسازی گفت: حدود هفت ایستگاه پروازی به «هما» واگذار شده‌است. علاوه بر انجام مذاکرات و برگزاری جلسات با سازمان‌ها و مراجع ذی‌ربط در خصوص انجام سفرهای حج، با کشور عربستان نیز هماهنگی‌های لازم انجام شده‌است.   
وی تعداد ناوگان مورد نیاز برای ارائه خدمات به زائران را منوط به اعلام‌نظر سازمان حج و زیارت دانست و گفت: این سازمان در مذاکرات با هواپیمایی جمهوری اسلامی ایران «هما»، درخواست انجام روزانه دو پرواز را داشته است اما امکان تغییر و افزایش تعداد پروازهای ویژه سفرهای حج نیز وجود دارد.  
فرزادی‌پور با بیان این‌که حداکثر وزن مجاز بار مسافر ۳۰ کیلوگرم تعریف شده‌است، از زائران پروازهای حج درخواست کرد با رعایت قوانین، مجموعه هواپیمایی جمهوری اسلامی ایران «هما» را در انجام پروازهای ویژه عمره امسال همراهی کنند.
انتهای پیام"
economy,"مدیر دیسپچینگ شرکت ملی گاز ایران اعلام کرد: تحویل گاز به بخش‌های فولاد، پتروشیمی و سیمان از ابتدای امسال تاکنون نسبت به مدت مشابه پارسال به‌ترتیب ۱۱، ۱۰.۵ و ۱۷ درصد افزایش یافته است.
به گزارش ایسنا، سعید عقلی گفت: مطابق تازه‌ترین آمارها، گازرسانی به صنایع عمده کشور از ابتدای امسال تا پایان پاییز روند صعودی داشته، به نحوی که در این مدت حجم گاز تحویلی به صنایع عمده به تفکیک در بخش‌های فولاد، پتروشیمی و سیمان نسبت به مدت مشابه پارسال به ترتیب ۱۱، ۱۰.۵ و ۱۷ درصد افزایش یافته است.
وی با بیان اینکه گازرسانی به صنایع عمده در فصل پاییز امسال هم روند صعودی داشته است، افزود: حجم گازرسانی به صنایع فولادی در فصل پاییز امسال نسبت به سال ۱۴۰۱ به‌طور متوسط ۹ درصد، بخش پتروشیمی ۱۹ درصد و بخش سیمان ۱۴ درصد افزایش داشته است.
مدیر دیسپچینگ شرکت ملی گاز ایران با بیان اینکه نگاه این شرکت کمک به رشد تولید و خدمت‌رسانی است، تصریح کرد: شرکت ملی گاز ایران از ابتدای امسال تاکنون در بیشتر ایام سال فراتر از سقف تعهد و برنامه مصوب به صنایع عمده و جزء گاز تحویل داده است و همان‌طور که اعلام شد روند گازرسانی به این بخش‌ها در فصل پاییز که بخشی از دوره سرد سال است نیز افزایش یافته است.
عقلی یادآور شد: مطابق برنامه، شرکت ملی گاز ایران موظف به تأمین گاز صنایع برای هشت ماه از سال است و در دوره سرد سال صنایع باید آمادگی لازم برای استفاده از سوخت جایگزین را داشته باشند، چراکه اولویت این شرکت در دوره سرد سال حفظ جریان پایدار گاز برای بخش خانگی است. با این حال با تلاش شبانه‌روزی همکاران ما در بخش‌های مختلف از تولید تا انتقال و گازهای استانی، گازرسانی به صنایع عمده در این ایام نیز نسبت به مدت مشابه سال ۱۴۰۱ روند صعودی داشته و به‌طور طبیعی با مدیریت بهینه مصرف در همه بخش‌ها، روند صعودی گازرسانی تداوم خواهد داشت.
براساس این گزارش، افزون بر صنایع، آمار گازرسانی به نیروگاه‌ها به‌عنوان تأمین‌کننده برق کشور در بخش‌های مختلف از جمله صنایع نیز افزایشی بوده است؛ موضوعی که سبب شد تا علاوه بر تأثیرات مثبت محیط زیستی، فرصت مطلوبی برای ذخیره‌سازی سوخت دوم برای نیروگاه‌ها فراهم شود. بر این اساس  در ۶ ماه ابتدایی سال حجم گازرسانی به نیروگاه‌ها نسبت به مدت مشابه پارسال ۱۶ درصد افزایش داشته و این مقدار در بازه زمانی ۹ ماه امسال نسبت به مدت مشابه پارسال هم ۱۲ درصد افزایش نشان می‌دهد.
مصرف گازوئیل و سوخت مایع در نیروگاه‌های کشور نیز در همین بازه زمانی نسبت به پارسال به‌ترتیب ۲۴ و ۲۸ درصد کاهش یافته که به‌دلیل تزریق بیشتر گاز طبیعی به نیروگاه‌ها بوده است.
انتهای پیام"
economy,"قرار بود روز ۱۲ دی ماه ۵۱ درصد از سهام دو باشگاه استقلال و پرسپولیس به فروش برسد که اخیرا طبق اعلام فرابورس به دلیل نبود تقاضا این عرضه در تاریخ مذکور منتفی و به ۱۴ روز بعد از آن موکول شده است.
به گزارش ایسنا، سازمان خصوصی‌سازی اواخر آذرماه اعلام کرد که در نظر دارد ۵۱ درصد از سهام دو باشگاه استقلال و پرسپولیس را از طریق کارگزاری بانک مسکن عرضه کند. این تصمیم در راستای خصوصی‌سازی این دو باشگاه و حل مشکل مجوز حرفه‌ای آنها اتخاذ شد. برنامه این است تا پایان امسال حداقل ۵۰ درصد سهام به اضافه یک سهم از این دو باشگاه واگذار شود.
اما امروز فرابورس ایران طی دو اطلاعیه جداگانه با اشاره به برنامه واگذاری دو باشگاه استقلال و پرسپولیس در روز ۱۲ دی ماه اعلام کرد تا تاریخ سوم دی ماه ۱۴۰۲ تقاضایی برای بررسی صلاحیت فنی و مدیریتی به سازمان خصوصی‌سازی واصل نشده، لذا عرضه موضوع اطلاعیه مذکور در تاریخ ۱۲ دی ماه دارای موضوعیت نخواهد بود. تاریخ عرضه بعدی روز سه‌شنبه ۲۶ دی ماه تعیین شده است.
در اطلاعیه مربوط به باشگاه استقلال آمده است:  سازمان خصوصی‌سازی در نظر دارد ۵۱ درصد از سهام شرکت فرهنگی ورزشی استقلال ایران (سهامی عام) متعلق به وزارت ورزش و جواتنان را به طور عمده، نقد و شرایطی از طریق بازار پایه فرابورس ایران به فروش برساند؛ تاریخ عرضه روز سه‌شنبه مورخ ۲۶ دی ۱۴۰۲ تعیین شده است.
در اطلاعیه مربوط به پرسپولیس نیز آمده است: سازمان خصوصی‌سازی در نظر دارد ۵۱ درصد از سهام شرکت فرهنگی ورزشی پرسپولیس (سهامی عام) متعلق به وزارت ورزش و جواتنان را به طور عمده، نقد و شرایطی از طریق بازار پایه فرابورس ایران به فروش برساند؛ تاریخ عرضه روز سه‌شنبه مورخ ۲۶ دی ۱۴۰۲ تعیین شده است.
انتهای پیام"
economy,"براساس آخرین اعلام مرکز ثبت دامنه کشوری تاکنون یک میلیون و ۶۱۸هزار و ۴۰۷ دامنه فعال فارسی به ثبت رسیده که در این میان پسوند دات‌آی‌آر (ir.) بیشترین دامنه‌ فعال را دارد.
به گزارش ایسنا، دامنه یا دامین همان آدرس اینترنتی است که شما با آن شناخته می‌شوید. این آدرس هرچقدر ساده‌تر و سرراست‌تر باشد بهتر است و کاربران بیشتری شمارا خواهند یافت. دامنه از دو بخش اصلی تشکیل‌شده است؛ نام دامنه و پسوند دامنه، نام دامنه را شما تعیین می‌کنید و درصورتی‌ که این نام آزاد باشد می‌توانید آن را در اختیار بگیرید. پسوند دامنه هم‌بستگی به نوع کار شما و گاهی به کشوری که در آن هستید، بستگی دارد.
در واقع نام دامنه بخشی است که گویای نام برند یا فعالیت شما بوده و آن را به دلخواه خود انتخاب می‌کنید. پسوندهای مجاز و معتبر درواقع پسوندهایی هستند که توسط کمیته مخصوص تأیید و تصویب پسوندها یعنی آیکن (ICANN) تأیید شده باشند. نمونه‌های پسوندهای متداول  com ،org و ir هستند و انتخاب نام دامنه مناسب و ساده بسیار مهم بوده و همچنین در رتبه‌بندی (Ranking) نتایج جست‌وجوی گوگل نیز تأثیرگذار است.
در ایران، پژوهشگاه دانش‌های بنیادی از جمله مراکز اصلی برای ثبت دامنه‌های اینترنتی به شمار می‌رود و هر کاربری که تمایل به ثبت دامنه‌ای برای بازگشایی سایت خود داشته باشد، باید به سایت این مرکز یا یکی از نمایندگان فعال آن در سطح کشور مراجعه کند.
این پژوهشگاه همچنین آماری دقیق از دامنه‌های ایرانی را به دست می‌دهد. مرکز ثبت دامنه کشوری ایران زیرمجموعه پژوهشگاه دانش‌های بنیادی است و وظیفه ثبت دامنه‌ها در ایران را برعهده دارد. شاید گستره‌ی دامنه‌های سطح بالایی مانند Com، Net، Org و Info که در سراسر وب وجود دارند و زمینه درخواست برای این دامنه‌ها در تمامی کشورها باز است، بسیار گسترده باشد که برآورد آماری دقیق از آن‌ها کمی مشکل شود، اما مرکز ثبت دامنه آمار آخرین دامنه‌های ثبت‌شده را به دست می‌دهد.
 اما طبق آخرین آمار موجود در مرکز ثبت دامنه کشوری ایران، از ابتدای ثبت دامنه‌های فارسی در کشور تاکنون یک میلیون ۶۱۸ هزار و ۴۰۷دامنه ثبت شده است و از بین پسوندهای ثبت‌شده‌ی فارسی، پسوند ir با یک میلیون و ۶۱۰ هزار و ۰۸۵ دامنه‌ی فعال در صدر قرار دارد. درواقع بیش‌ترین سهم متعلق به همین پسوند است؛ به‌طوری که از میان دیگر پسوندهای فارسی، هر کدام کمتر از ۵۰۰۰ دامنه را ثبت کرده‌اند.
دامنه‌هایی که بیشتر از ۱۰۰۰ مورد ثبت‌شده دارند، co.ir با ۴۳۳۱ مورد، دامنه ایران با ۱۵۰۱ مورد و دامنه ac.ir با ۱۱۲۸ دامنه فعال هستند. هم‌چنین دامنه‌های دیگری وجود دارند که کمتر از ۱۰۰۰ مورد به نام آن‌ها ثبت شده است.
دامنه id.ir با ۷۱۰مورد، دامنه org.ir  با ۲۳۱ مورد، دامنه sch.ir  با ۲۱۶ مورد و دامنه gov.ir با ۱۸۰ مورد نیز در رتبه‌های بعدی لیست قرار دارند. کمترین دامنه ثبت‌شده نیز متعلق به دامنه net.ir با ۲۵ دامنه فعال است.  
انتهای پیام"
economy,"هواپیمای هما که صبح امروز تهران را به سمت سقز ترک کرده بود، به‌دلیل نقص فنی به مهرآباد بازگشت.
به گزارش ایسنا پرواز ۳۴۰۵ ایران‌ایر امروز در ساعت ۱۱ و ۳۵  دقیقه فرودگاه مهرآباد را به مقصد فرودگاه سقز ترک کرد. این پرواز بعد گذشت دقایقی از پرواز، به دلیل بروز مشکل فنی در ساعت ۱۲ و ۳۲ دقیقه به فرودگاه مهرآباد برگشت.
در این خصوص روابط عمومی هواپیمایی جمهوری اسلامی ایران به ایسنا اعلام کرد: هواپیما بعد از فرود ایمن مهرآباد جهت بررسی‌های بیشتر به آشیانه منتقل شده و باند فرودگاه مسدود نشده است. با توجه به محدودیت عملیاتی فرودگاه سقز  برای پرواز شبانه، امکان پرواز برای ساعات آینده مقدور نبوده و پرواز لغو فوق شده است.
در این اطلاعیه آمده است: رعایت ایمنی پرواز در همه حال اولویت اصلی هواپیمایی جمهوری اسلامی ایران «هما» در انجام پروازها بوده و شایسته است اصحاب رسانه  قبل از انتشار خبری از صحت آن یقین حاصل کرده سپس نسبت به منتشر کردن  آن اقدام کنند.
انتهای پیام"
economy,"بر اساس نامه وزیر صمت به هیات رئیسه اتاق بازرگانی ایران، شکایت حسین سلاح‌ورزی رد شد و انتخابات برای تعیین رئیس جدید اتاق بازرگانی ایران در موعد مقرر برگزار خواهد شد.
به گزارش ایسنا، عباس علی‌آبادی در نامه‌ای خطاب به نایب رئیس و اعضای هیات رئیسه اتاق بازرگانی ایران بر انجام انتخابات تعیین رئیس اتاق بازرگانی ایران مطابق تقویم اعلامی از سوی انجمن نظارت (طبق مصوبه شورای عالی نظارت) تاکید کرد.
باتوجه به اینکه حسین سلاح‌ورزی طبق مصوبه اول آبان‌ شورای عالی نظارت از ریاست اتاق بازرگانی ایران برکنار شد و حضور وی غیرقانونی است، وزیر صمت این نامه را خطاب به بهرامن نایب رئیس و سایر اعضای هیات رئیسه اتاق ایران ابلاغ کرده است.
پس از ابلاغ مصوبه شورای عالی نظارت مبنی بر برکناری سلاح‌ورزی، وی برای ابطال این مصوبه یا اخذ دستور قضایی برای توقف اجرای آن نسبت به اقامه شکایت نزد محاکم عمومی اقدام کرد که بر اساس نامه وزیر صمت، شکایت سلاح‌ورزی رد شده است.
بنابراین؛ طبق اعلام انجمن نظارت اتاق بازرگانی که پیش از این اعلام کرده بود، انتخابات تعیین رئیس جدید اتاق بازرگانی ایران اول بهمن‌ماه برگزار خواهد شد.
انتهای پیام "
economy,"با تمهید بانک مرکزی، بانک های عامل به‌منظور کاهش متقاضیان در صف نسبت به پرداخت ۱۲۵ هزار فقره تسهیلات قرض الحسنه ازدواج و ۱۱۰ هزار فقره تسهیلات قرض الحسنه فرزند مازاد بر سهمیه های قبلی تا پایان سال جاری اقدام می‌کنند.
به گزارش ایسنا، روابط عمومی بانک مرکزی اعلام کرد: حسب دستور و تاکید ریاست محترم جمهوری و تاکید رئیس کل بانک مرکزی مبنی بر تسریع اعطای تسهیلات قرض الحسنه ازدواج و فرزند و لزوم کاهش صف متقاضیان در یافت این تسهیلات بانک مرکزی تمهیداتی اندیشید که علاوه بر اعطای تسهیلات سهمیه های ابلاغی، بانک های عامل به منظور کاهش متقاضیان در صف نسبت به پرداخت ۱۲۵ هزار فقره تسهیلات قرض الحسنه ازدواج و ۱۱۰ هزار فقره تسهیلات قرض الحسنه فرزند مازاد بر سهمیه های قبلی تا پایان سال جاری اقدام کنند.

همچنین در طرح جدید بانک مرکزی بانک های قرض الحسنه مهر و رسالت نیز که در سال جاری عامل پرداخت این نوع تسهیلات نبودند نیز در سامانه ازدواج و فرزند بانک مرکزی فعال شده و امکان ثبت نام متقاضیان در این دو بانک نیز فراهم شده است. 

لازم به ذکر است تا پایان روز ۱۱ دی ماه ۱۳۰ هزار میلیارد تومان تسهیلات قرض الحسنه ازدواج و ۳۵ هزار میلیارد تومان تسهیلات قرض الحسنه فرزند توسط شبکه بانکی به متقاضیان پرداخت شده است. 
انتهای پیام"
economy,"رئیس کل گمرک اعلام کرد که در ۹ ماهه سال جاری ۱۰ میلیون و ۵۴۵ هزار و ۵۲۸ دستگاه گوشی تلفن همراه به دو شیوه تجاری و مسافری وارد کشور شده است.
به گزارش ایسنا، محمد رضوانی فر - معاون وزیر اقتصاد - گفت: ارزش این تعداد گوشی تلفن همراه دو میلیارد و ۲۳۷ میلیون و ۷۵۵ هزار دلار بوده است.
وی در خصوص واردات گوشی تلفن همراه به تفکیک تجاری و مسافری در ۹ ماهه امسال افزود: در این مدت ۱۰ میلیون و ۱۷۹ هزار و ۸۶۰ دستگاه به ارزش دو میلیارد و ۲۵ میلیون و ۲۶۲ هزار دلار به شیوه تجاری و ۳۶۵ هزار و ۶۶۸ دستگاه به ارزش ۲۱۲ میلیون و ۴۹۳ هزار دلار به شیوه مسافری وارد شد.
گفتنی است؛ آمار واردات گوشی تلفن همراه در این مدت ذیل کدهای شماره ۸۵۱۷۱۲۱۰ و ۸۵۱۷۱۳۹۰ به شرح گوشی های تلفن همراه هوشمند و کدهای شماره ۸۵۱۷۱۲۲۰ و ۸۵۱۷۱۴۲۰ به شرح گوشی تلفن همراه با صفحه کلید غیر لمسی بوده است.
انتهای پیام "
economy,"وزیر تعاون، کار و رفاه اجتماعی از تک‌رقمی شدن نرخ بیکاری در ۲۴ استان کشور خبر داد.
به گزارش ایسنا، در جلسه امروز -چهارشنبه ۲۰ دی ۱۴۰۲- هیئت دولت، سید صولت مرتضوی در گزارشی از پیشرفت طرح‌ها و برنامه‌های اشتغالزایی در سه فصل گذشته، از تک‌رقمی شدن نرخ بیکاری در ۲۴ استان کشور و افزایش فرصت‌های شغلی دائمی و ماندگار و کاهش فرصت‌های شغلی موقت خبر داد.
وزیر تعاون، کار و رفاه اجتماعی همچنین خاطرنشان کرد: هر چند هنوز نرخ بیکاری فارغ‌التحصیلان و بانوان بالاست، اما آمارها در این عرصه نیز کاهشی شده است.
انتهای پیام"
economy,"امروز بازار بورس ۲۵۶۶ واحد رشد کرد و شاخص کل در عدد دو میلیون و ۱۵۶ هزار واحد ایستاد.
به گزارش ایسنا، شاخص بورس اوراق بهادار تهران، امروز مقداری افزایش یافت اما شاخص هم‌وزن و فرابورس دچار افت شدند. شاخص کل با رشد ۲۵۶۶ واحد به رقم دو میلیون و۱۵۶ هزار و ۵۲۲ واحد رسید.
شاخص هم‌وزن اما با افت ۱۰۰۳ واحد مواجه شد و در عدد ۷۵۸ هزار و ۵۷۵ واحد ایستاد.
روز سه‌شنبه بیش از ۴۰۳ هزار فقره معامله به ارزش ۶۲۶۳ میلیارد تومان در بورس انجام شد.
نقشه بازار  بورس ـ سه‌شنبه ۱۹ دی ۱۴۰۲
شبندر، فولاد، فملی و پارسیان بیشترین تاثیر مثبت را بر شاخص کل بورس داشتند. داتام، ثفارس و وساخت نیز از نمادهای پرتراکنش مثبت امروز بورس بودند.
فرابورس اما برخلاف بورس، امروز ۴۰ واحد افت کرد و به ۲۶ هزار و ۲۰۶ واحد رسید.
امروز در فرابورس ۳۵۶ هزار فقره معامله انجام شد که ارزش آن ۱۱ هزار و ۹۷۴ میلیارد تومان بود.
انتخاب، پخش، وسپهر و ثپردیس بیشترین تاثیر منفی را بر شاخص فرابورس داشتند. نخریس، کرومیت، کرمان و حآفرین از نمادهای پرتراکنش بودند که بجز کرومیت، سایر نمادها مثبت شدند.
انتهای پیام"
economy,"شاخص کل بازار سرمایه امروز با ۵۳۱۴ واحد افزایش به رقم دو میلیون و ۱۸۲ هزار واحد رسید.
به گزارش ایسنا، بورس اوراق بهادار تهران پس از شش روز کاری افت، امروز رشد کرد. شاخص کل ۵۳۱۴ واحد افزایش یافت و در عدد دو میلیون و ۱۸۲ هزار و ۷۵۲ واحد ایستاد.
شاخص کل هم‌وزن نیز با افزایش ۴۳۵۸ واحد مواجه شد و به ۷۵۹ هزار و ۶۵۴ واحد رسید.
روز شنبه بیش از ۳۸۱ هزار معامله به ارزش ۶۱۰۰ میلیارد تومان در بورس اوراق بهادار تهران انجام شد.
نقشه بازار  بورس ـ شنبه ۹ دی ۱۴۰۲
فولاد، همراه، وبصادر و وکغدیر بیشترین تاثیر را بر شاخص بورس داشتند. حفارس، ثشاهد، خزامیا و های‌وب نیز از نمادهای پرتراکنش بودند.
شاخص کل فرابورس هم امروز ۱۱۰ واحد افزایش یافت و به عدد ۲۶ هزار و ۴۷۹ واحد رسید.
امروز در فرابورس ۲۴۵ هزار معامله به ارزش ۱۲ هزار ۴۳۹ میلیارد تومان انجام شد.
خاور، هرمز و ثپردیس از نمادهای تاثیرگذار مثبت و بپاس به عنوان دیگر نماد تاثیرگذار، منفی به کار خود پایان داد. نطرین، فصبا، کرمان و زماهان نیز از نمادهای پرتراکنش فرابوس بودند.
انتهای پیام"
economy,"رئیس کل بانک مرکزی از برنامه مدون این بانک برای پرداخت تسهیلات ازدواج و فرزند از هفته های آتی و با تامین منابع لازم از سوی شبکه بانکی خبر داد و گفت: سیاست تثبیت اقتصادی و برنامه ریزی برای کنترل و مدیریت رشد نقدینگی در راستای تحقق شعار سال در دستور کار بانک مرکزی است.
به گزارش ایسنا، محمدرضا فرزین در شصت و سومین اجلاس سالانه مجمع عمومی و فوق العاده بانک مرکزی که با حضور رئیس جمهور، دادستان کل کشور،  وزیر امور اقتصاد و دارایی، رئیس سازمان برنامه و بودجه، وزیر صمت، وزیر نفت، وزیر جهاد کشاورزی و سایر اعضای مجمع به همراه اعضای شورای پول و اعتبار و اعضای هیئت عامل و مدیران بانک مرکزی برگزار شد، تصریح کرد: در راستای سیاست های جدید بانک مرکزی با محورهای کنترل و مدیریت رشد نقدینگی با هدف مهار تورم، تنظیم گری و مدیریت بازار ارز، تقویت نظارت و اطلاح نظام بانکی، تقویت حکمرانی ریال و تقویت دیپلماسی ارزی و پولی و مدیریت انتظارات تورمی و افزایش اعتماد مردم و فعالان اقتصادی به آینده اقتصاد ایران مورد تاکید قرار دارد. 

رئیس کل بانک مرکزی در خصوص  اقدامات بانک مرکزی برای تنظیم گری و مدیریت بازار ارز گفت: تقویت سمت عرضه ارز با اقداماتی چون پیگیری بازگشت ارز حاصل از صادرات به چرخه اقتصادی کشور، استفاده از ظرفیت های کشورهای همسایه و شرکای تجاری و متنوع سازی روش های بازگشت ارز حاصل از تجارت در حال اجرا است.

وی افزود: در سمت تقاضا نیز با رویکرد تامین نیازهای واقعی ارز، تدوین سالانه برنامه مصارف ارزی، تامین ارز کالاهای اساسی در بستر پرتال ارزی، راه اندازی مرکز مبادله ارز و طلای ایران، تغییر رویکرد نظارت بر مصارف ارزی کشور و کنترل مصرف ارز نیازهای ضروری به حساب ارزی متقاضیان در دستور کار قرار گرفت و نتایج رضایت بخشی برای مدیریت بهینه بازار ارز کشور در پی داشت. 

رئیس کل بانک مرکزی تصریح کرد: برای تقویت و مدیریت ذخایر بازار ارز نیز با دیپلماسی ارزی و حرکت در راستای آزادسازی منابع بلوکه شده در سایر کشورها هم اکنون در وضعیت مناسبی به لحاظ ذخایر ارزی قرار داریم و با برنامه های آتی سعی در تقویت این ذخایر خواهیم داشت. همچنین برای گسترش تعاملات از ظرفیت های اتحادیه پایاپای آسیا که ریاست دوره ای آن بر عهده ایران است بهره خواهیم برد.
فرزین گفت: طراحی صندوق تثبیت ارزی، طراحی و راه اندازی سامانه های جدید معامات ارزی، افتتاح مرکزی مبادله ارز و طلای ایران، طراحی و انتشار اوراق مرابحه ارزی با هدف تامین مالی تولید در داخل کشور و اصلاح رویه های رفع تعهد صادراتی از دیگر اقدامات بانک مرکزی در راستای پیاده سازی برنامه تثبیت اقتصادی و ثبات در بازار ارز است. 

بار تامین مالی کشور بر عهده شبکه بانکی
وی با اشاره به اهمیت شبکه بانکی در نظام تامین مالی کشور گفت: حدود ۸۹.۹ درصد تامین مالی کشور بر عهده نظام بانکی است. در این بین  بازار سرمایه نیز حدود ۱۰ درصد بار تامین مالی و تنها ۰.۱ درصد توسط سرمایه گذار خارجی تامین می شود که نشان از فشار سنگین بار تامین مالی کشور به شبکه بانکی دارد. 

فرزین افزود: بر این اساس رویکردهای کلی سیاست اعتباری بانک مرکزی نیز شامل تقویت سرمایه در گردش، تامین مالی زنجیره ای در راستای تامین مالی غیرتورمی، تقویت تامین مالی شرکت های دانش بنیان، بهبود تامین مالی خرد است به گونه ای که نظام اقتصادی و تولید کشور دچار وقفه نشود و همزمان برنامه های مهار تورم نیز به خوبی به اجرا درآید. 

تحقق ۱۱۰ درصدی پرداخت تسهیلات ازدواج و فرزنداوری
رئیس کل بانک مرکزی در خصوص پرداخت تسهیلات ازدواج و فرزندآوری که مورد تاکید ریاست جمهوری نیز هست، تشریح کرد: در حالیکه پرداخت ۱۱۱.۸ همت تا تاریخ ۷ دی ماه ۱۴۰۲ تسهیلات ازدواج مصوب شده بود تا این تاریخ بیش از حدود ۱۲۹ همت تسهیلات ازدواج پرداخت شده است که حاکی  از تحقق ۱۱۵ درصدی عملکرد توسط شبکه بانکی در سال ۱۴۰۲ است.

وی افزود: همچنین تا تاریخ هفتم دی ماه پرداخت ۳۸.۲ همت تسهیلات فرزندآوری مصوب شده بود و تا تاریخ اشاره شده بیش از ۳۵.۵ همت وام فرزندآوری به متقاضیان پرداخت شده است که تحقق ۹۳ درصدی تکالیف فوق را نشان می دهد.
فرزین گفت: در مجموع ۱۱۰ درصد تکالیف تعیین شده در خصوص وام های ازدواج و فرزندآوری پرداخت شده است.

رئیس کل بانک مرکزی اظهار کرد: از آنجاکه پرداخت تسهیلات ازدواج به تمام متقاضیان از دغدغه های ریاست محترم جمهوری است و همنچنین با توجه به تعداد بالای متقاضیان و اهمیت موضوع برای آحاد جامعه برنامه های مدونی در بانک مرکزی برای پرداخت تسهیلات ازدواج و فرزند به متقاضیان داریم تا دسترسی تمام متقاضیان به این تسهیلات فراهم شود که این برنامه از هفته های آتی و با تامین منابع لازم از سوی شبکه بانکی اجرایی خواهد شد.  

فرزین در خصوص تامین مالی شرکت های دانش بنیان نیز گفت: در هشت ماهه نخست سال ۱۵۴۱ هزار میلیارد ریال به شرکت های دانش بنیان تسهیلات پرداخت شده است که رشد ۷۱.۸ درصدی در مقایسه با مدت مشابه سال گذشته نشان می دهد. 

رئیس کل بانک مرکزی در خصوص برنامه بانک مرکزی برای اصلاح نظام بانکی و رفع ناترازی ها گفت: اصلاح رابطه دولت و شبکه بانکی و بانک مرکزی، اصلاح رابطه بانک ها و بانک مرکزی، تقویت نسبت کفایت سرمایه بانک ها و تقویت نظارت هوشمند و چندلایه بانک مرکزی بر فعالیت شبکه بانکی در دستور کار است و اگر بانکی نتواند در مسیر اصلاح و رفع ناترازی گام بردارد به سمت عملیات فیصله خواهیم رفت. 

 فرزین با اشاره به نتایج سیاست تثبیت در کاهش نرخ رشد نقدینگی به عنوان عامل اصلی کنترل تورم اظهار داشت: نرخ رشد نقدینگی از ۴۲.۸ درصد در مهر ۱۴۰۰ به ۲۶.۲ درصد در پایان آبان ماه سال جاری رسیده است و تا پایان سال با اجرای دقیق برنامه کنترل تورم انتظار می رود به هدف رشد ۲۵ درصدی برسیم. 

وی گفت: در خصوص نرخ رشد پایه پولی نیز که در پایان فروردین امسال حدود ۴۵ درصد بود  به ۳۸.۵ درصد در آبان ماه رسیده و انتظار می رود همچنان در مسیر کاهشی قرار داشته باشد.  

فرزین با اشاره به رشد ۴.۷ درصدی اقتصاد کشور در شش ماهه نخست سال جاری نیز افزود: رشد اقتصادی ۴.۷ درصدی با نفت و رشد ۳.۶ درصدی بدون احتساب نفت نشان از بازگشت کشور به مسیر رشد اقتصادی بلندمدت دارد و امیدواریم با ادامه سیاست تثبیت و پیش بینی پذیر تر شدن اقتصاد شاهد شکوفایی هر چه بیشتر اقتصاد کشور باشیم. 
انتهای پیام"
economy,"رئیس سازمان برنامه و بودجه اعلام کرد: با تخصیص مبلغ ۳۰۰ میلیارد تومان از سوی سازمان برنامه و بودجه کشور، قطعه باقی‌مانده از آزادراه ۱۳۸کیلومتری قزوین ـ رشت حد فاصل منجیل تا رودبار تا پایان امسال به بهره‌برداری می‌رسد.
به گزارش ایسنا، داود منظور رئیس سازمان برنامه و بودجه در صفحه شخصی خود خبر از بهره‌برداری از قطعه باقی‌مانده آزادراه قزوین ـ رشت داد.
وی در این باره نوشت:
با تخصیص مبلغ ۳۰۰ میلیارد تومان از سوی سازمان برنامه و بودجه کشور، قطعه باقی‌مانده از آزادراه ۱۳۸کیلومتری قزوین ـ رشت حد فاصل منجیل تا رودبار تا پایان امسال به بهره‌برداری می‌رسد.
منظور همچنین در مطلب دیگری که در صفحه شخصی خود نوشت:
تخصیص ۲۰۰۰ میلیارد ریال اعتبار برای تکمیل پروژه‌های مسکن خانوارهای تحت پوشش کمیته امداد امام‌خمینی (ره) و سازمان بهزیستی از تعهد دولت به حمایت از اقشار محروم حکایت دارد. تلفیق این منابع با تسهیلات بانکی منجر به تسریع در تکمیل واحدهای مسکونی در حال ساخت خواهد شد.
انتهای پیام"
economy,"شصت و سومین اجلاس سالانه مجمع عمومی و فوق‌العاده بانک مرکزی با حضور رئیس قوه مجریه برگزار شد.
به گزارش ایسنا، شصت و سومین اجلاس سالانه مجمع عمومی و فوق‌العاده بانک مرکزی، از ساعت ۹:۳۰ صبح شنبه ( ۹ دی ۱۴۰۲) با حضور سید ابراهیم رئیسی رئیس دولت سیزدهم برگزار شد.
در این جلسه علاوه بر رئیس قوه مجریه، محمد رضا فرزین رئیس کل بانک مرکزی و سید احسان خاندوزی وزیر امور اقتصادی و دارایی حضور داشتند.
انتهای پیام"
economy,"رئیس سازمان خصوصی‌سازی با اشاره به شروع عرضه گسترده املاک مازاد دولت از طریق بورس کالای ایران گفت: عرضه تعداد ۴۵ فقره از املاک مازاد واقع در استان‌های مازندران، گیلان، لرستان، مرکزی و تهران به ارزش حدود ۱۴۵ هزار میلیارد تومان در دستور کار قرار گرفته است که پس از طی فرآیند انتشار آگهی عرضه و پذیرش در بورس کالای ایران به مرور طی روزهای آتی عرضه خواهند شد.
به گزارش ایسنا، مالک رحمتی با اشاره به آغاز فرآیند مولدسازی املاک مازاد دولت از مسیر بورس کالای ایران اظهار کرد: یکی از روش‌های مولدسازی املاک مازاد دولت، فروش آنها به مردم است.
وی افزود: در همین راستا عرضه املاک در بورس کالای ایران به عنوان بازار شفاف و شیشه‌ای از اولویت‌های کاری دولت است.
رحمتی عنوان کرد: در همین راستا، در جدیدترین مرحله از عرضه املاک مازاد در بورس کالای ایران، عرضه تعداد ۴۵ فقره از املاک مازاد واقع در استان‌های مازندران، گیلان، لرستان، مرکزی و تهران در دستور کار قرار گرفته است که پس از طی فرآیند انتشار آگهی عرضه و پذیرش در بورس کالای ایران به مرور طی روزهای آتی عرضه خواهند شد.رئیس سازمان خصوصی‌سازی عنوان کرد: از این ۴۵ ملک؛ ۴ ملک واقع در استان تهران در تملک خود سازمان خصوصی‌سازی و مابقی از املاک سایر دستگاه‌های دولتی هستند.
بر همین اساس روز گذشته نوزدهم دی ماه تعداد شش فقره از این املاک عرضه شد که تعداد چهار مورد از آنها واقع در استان مازندران به فروش رسید.
وی اضافه کرد: تعداد ۳۳ مورد دیگر در تاریخ ۲۷ دی از طریق بورس کالای ایران عرضه خواهد شد، ضمن آنکه شش فقره دیگر از املاک مازاد در تاریخ اول بهمن ماه سال جاری از طریق بورس کالای ایران عرضه می‌شود.
رحمتی خبر داد: ارزش کل این ۴۵ فقره از املاک مازاد حدود ۱۴۵ میلیارد تومان است.
رئیس سازمان خصوصی‌سازی تاکید کرد: مهم‌ترین هدف مولدسازی، استفاده بهینه از املاک و دارایی‌های دولت و استفاده از ظرفیت آنها در راستای تکمیل طرح‌های نیمه‌تمام و رونق تولید است.
به گزارش ایسنا، از شش عرضه املاک سازمان خصوصی‌سازی که روز گذشته در تالار املاک و مستغلات بورس کالای ایران عرضه شده بود، چهار واحد آپارتمانی مورد معامله قرار گرفت که همگی این املاک در استان مازندران شهرستان بابل واقع شده‌اند.
براساس مصوبه مولدسازی دارایی‌های دولت، این اقدام با هدف کمک به رشد اقتصادی و افزایش بهره‌وری اموال مازاد دولتی صورت می‌گیرد.
در همین راستا ۲۰ تیر ماه سال جاری از تالار مولدسازی دارایی‌های دولت در بورس کالای ایران رونمایی شد تا فرآیند عرضه املاک مازاد دولتی در شفاف‌ترین شیوه ممکن و قابل نظارت و رصد برای همه مردم عملیاتی شود.
انتهای پیام"
economy,"متخصصان یک شرکت دانش‌بنیان موفق به تولید دستگاهی برای حلال‌زدایی از نمونه‌ها به کمک گازهای بی‌اثر شدند.
به گزارش ایسنا، ایوب خوشناموند، مدیر بخش طراحی و تولید این شرکت دانش‌بنیان اظهار کرد: تجهیزاتی که ما تولید می‌کنیم، در زمینه آنالیز است که در حوزه‌های دارویی، پتروشیمی، نفت، گاز، غذایی، کشاورزی و پزشکی مورد استفاده قرار می‌گیرد. در واقع، این دستگاه در زمره سیستم‌های آنالیز و آماده‌سازی نمونه قرار می‌گیرد که در آزمایشگاه‌های تحقیقاتی و کنترل دارو به کار می‌رود.
به گفته وی، این دستگاه مخصوص دمیدن گازهای بی‌اثر به نمونه تحت دمای کنترل شده است که به نوعی برای آماده‌سازی نمونه، از آن حلال‌زدایی می‌کند. ابتدا نمونه در قالب ویال‌هایی داخل فضاهای تعبیه شده در دستگاه قرار می‌گیرد. دستگاه از قسمت پایین شروع به گرم شدن می‌کند و دمای آن با ترمومتری که روی دستگاه تعبیه شده، قابل تنظیم است.
خوشناموند خاطرنشان کرد: بعد از گرم شدن بلوک از قسمت بالای دستگاه، یک ورودی گاز بی‌اثر مانند نیتروژن و هوا در نظر گرفته شده که وارد خروجی می‌شود. هر نوع گاز بی‌اثری که روی نمونه اثر نداشته باشد، می‌تواند در این دستگاه مورد استفاده قرار گیرد. سپس این گازهای بی‌اثر با نیدل یا سرسوزن‌های استیل که با تمام حلال‌ها قابل شستشو هستند، داخل نمونه دمیده شده و حلال‌زدایی صورت می‌گیرد و حلال یا خشک می‌شود یا به بیرون پرتاب می‌شود.
به گفته مدیر بخش طراحی این شرکت دانش‌بنیان، نمونه‌هایی که در داخل دستگاه قرار می‌گیرد، بسته به حوزه‌ای دارد که روی آن قرار است فعالیت انجام شود و نمونه‌ها حلال‌زدایی شوند. برای مثال، اگر قرار باشد در نمونه زیستی خون در پزشکی‌قانونی جداسازی و مشخص کنند که فرد چه دارویی مصرف کرده است، می‌توانند از این دستگاه استفاده کنند.
وی توضیح داد: برای جداسازی حلال از یک دارو، بعد از آماده‌سازی نمونه، نمونه دارو را داخل محلولی آلی جدا کرده و سپس اقدام به جداسازی این حلال آلی از نمونه دارو می‌کنیم. بعد از قرارگیری ویال در دستگاه و دمیدن گاز بی‌اثر به داخل نمونه و تبخیر حلال، دارو داخل ویال باقی می‌ماند.
خوشناموند تصریح کرد: تاکنون نیاز کشور از طریق واردات تامین می‌شد، اما با ساخت این دستگاه در کشور با هزینه‌ای یک چهارم قیمت نمونه‌های خارجی، زمینه خوبی برای جایگزینی دستگاه داخلی فراهم شده است.
انتهای پیام"
economy,"ایسنا/قم سرپرست معاونت هماهنگی امور اقتصادی استانداری قم با تاکید بر لزوم اتخاد تدابیر لازم برای تامین کالاهای اساسی ایام پایانی سال گفت: روند توزیع و قیمت گذاری مرغ در قم باید اصلاح شود.
به نقل از  اداره کل روابط عمومی و امور بین الملل استانداری قم، سید علی اکبر غلامیان سه شنبه شب در سیزدهمین کارگروه تنظیم بازار استان قم با تبریک میلاد حضرت زهرا(س) و همچنین سالگرد شهادت سردار دلها گفت: شهید سلیمانی نمونه بارز یک انسان الهی و خادم مردم، نظام و انقلاب و دین خدا بود که همه مردم و مسئولان باید از این شهید بزرگوار الگو بگیریم.
وی با تاکید بر اهمیت نظارت بر بازار ایام پایانی سال افزود: با توجه به در پیش بودن عید نوروز و ماه مبارک در ماه های آتی باید تمام شرایط برای ایجاد یک بازار آرام و پر از کالا در قم ایجاد شود.
وی با ذکر این مطلب که باید تورم مضاعف را در قم از بین ببریم گفت: موضوع کلان تورم یک بحث است و گرانی مضاعفی که به دلیل عدم نظارت و سودجویی ها و مدیریت ضعیف ایجاد می شود بیشتر از گرانی اصلی مضر است و باعث دلسرد شدن مردم می شود.
غلامیان اظهارکرد: این جلسات بر اساس ارایه گزارشات و پایش روزانه اوضاع بازار است ولی اگر مدیران استان، اصناف و بازرسان صنفی تلاش وافر و اثر بخشی نداشته باشند قطعا نتیجه بخش نخواهد بود. 
وی افزود:دغدغه شبانه روزی مسئولان استان حل مشکلات مردم و آسایش آنها است ولی اگر همه بخش ها در کنار هم نتوانند فعالیت هم را پوشش دهند مشکلی برطرف نخواهد شد.
سرپرست معاونت هماهنگی امور اقتصادی استانداری قم گفت: یکی از چالش های مهم استان قم، مساله عدم نظارت در پخش و توزیع مرغ و گوشت است که متاسفانه مشکلات بسیاری برای مردم ایجاد کرده و موجب چند نرخی شده است.
وی با اشاره به برگزاری جلسات نظارتی و فعال کردن تیم های نظارت بر بازار بیان کرد: طبق دستور استاندار همه دستگاه های متولی باید با قدرت در این زمینه ورود کنند.
سرپرست معاونت هماهنگی امور اقتصادی استانداری قم بیان کرد: باید چرخه های فسادزا در شبکه توزیع و فروش کالاهای اساسی شناسایی و نابود شود و این گونه جلسات با حضور فعالان اقتصادی و اصناف و گروه های فعال مدیریتی در حوزه اقتصاد برای یافتن گلوگاه هایی است که می توانند فساد را از بین ببرند تا معیشت مردم درگیر چند نفر سودجو قرار نگیرد.
وی اظهارکرد: اینکه فروشگاه های بزرگ زنجیره ای قم مرغ ندارند یک سوال بزرگ است که قطعا در زمینه توزیع از کشتارگاه به سطح شهر یک مشکل بزرگ وجود دارد.
وی گفت: هدف ما نظارت عالیه است و اولین ناظران باید از سوی اصناف و مردم باشند. در زمینه تولید هم باید همه تلاش خود را صرف افزایش تولید بیش از پیش کنیم تا ضمن حمایت از چرخه تولید نیاز کمتری به ورود مرغ و برخی اقلام از خارج استان داشته باشیم.
انتهای پیام "
economy,"دفتر مقررات صادرات و واردات وزارت صمت، واردات دام زنده توسط شرکت‌های تعاونی مرزنشینان را بدون محدودیت مجاز اعلام کرد.
به گزارش ایسنا، در متن نامه مدیر کل دفتر مقررات صادرات و واردات وزارت صمت به مدیر کل دفتر واردات گمرک آمده است:
بر اساس تصمیمات اخذ شده در جلسه تاریخ ۱۸ آذر ۱۴۰۲ کارگروه ماده ۱۲ قانون ساماندهی مبادلات مرزی، واردات دام زنده توسط شرکت‌های تعاونی مرزنشینان کلیه استان‌های مرزی طبق سهمیه تخصیصی مجاز بوده و میزان آن بدون محدودیت تعیین گردیده است. خواهشمند است دستور فرمایید مراتب به گمرکات اجرایی ذی‌ربط ابلاغ گردد.
انتهای پیام"
economy,"سخنگوی مرکز مبادله ارز و طلای ایران با اعلام اینکه معاملات شمش طلای رفع تعهد ارزی در مرکز مبادله ایران به نرخ عرضه و تقاضا خواهد بود، گفت: با ورود شمش طلا به مرکز مبادله ایران، فعالیت صنف طلا و جواهر رونق روزافزونی خواهد داشت.
به گزارش ایسنا، اصغر بالسینی با اشاره به انتشار اطلاعات غلط و جانبدارانه در خصوص مکانیسم رفع تعهد ارزی با طلا در مرکز مبادله ایران و ایجاد نگرانی در میان صادرکنندگان و همچنین فعالان بازار طلا گفت: این مرکز از ابتدای شکل گیری به دنبال شفافیت در بازار و کمک به شکل گیری بازار مبتنی بر عرضه و تقاضا بوده و همین مساله در خصوص بازار طلا هم وجود خواهد داشت و مرکز مبادله ایران از طریق ورود طلای رفع تعهد ارزی به این مرکز و فروش آن با قیمت مبتنی بر عرضه و تقاضا؛ به دنبال رونق ورود طلا به کشور از یکسو و رونق معاملات صنف طلا از سوی دیگر خواهد بود.
به گفته سخنگوی مرکز مبادله ایران، شکل­ گیری تالار معاملات عمده طلا در مرکز مبادله ایران و کشف قیمت طلا با استفاده از سازوکار عرضه و تقاضا می­ تواند کمک شایانی به سیاستگذار پولی و ارزی کشور هم کند.
رفع تعهد ارزی صادرکنندگان با شمش طلا
اصغر بالسینی در  ادامه با اشاره به مصوبه بانک مرکزی در خصوص رفع تعهد ارزی با طلا گفت: مرکز مبادله ایران با هماهنگی بانک مرکزی جمهوری اسلامی ایران و مطابق با ابلاغیه هفتم دی ماه ۱۴۰۲ این بانک مبنی بر «الزام تحویل، عرضه و فروش شمش‌های طلای وارداتی به منظور رفع تعهد ارزی صادرکنندگان در بستر مرکز مبادله ارز و طلای ایران» سازوکار، سامانه ­ها و نیز بستر رفع تعهد ارزی صادرکنندگان با استفاده از واردات شمش طلا را طراحی کرده است و صادرکنندگانی که مایل به رفع تعهد ارزی صادراتی با استفاده از واردات شمش طلا هستند، می ­توانند از بستر مرکز مبادله ایران اقدام کنند.
وی افزود: این موضوع در حقیقت گامی در جهت راه­اندازی و عمق­بخشی به تالار معاملات فیزیکی نقدی مرکز مبادله ایران است. نکته قابل توجه در راه­ اندازی بازار شمش طلا در مرکز مبادله ایران این است که بانک مرکزی با انسجام ­بخشی، شفافیت­ بخشی و عمق­ بخشی به بازار شمش طلا در یک بستر منسجم به دنبال حفظ اصول و ساختار حاکم بر بازار طلای کشور و ایجاد همراهی تمامی ذی نفعان و فعالان بازار است.
افزاش ذخایر و عرضه طلا
بالسینی تشریح کرد: این موضوع می­ تواند امکان نظارت و سیاست ­گذاری بهتر بانک مرکزی بر بازار طلا را ارتقاء بخشد. در این راستا طبیعی است که فعالان صنف طلا به عنوان اصلی ­ترین بازیگران این بازار به شمار خواهند آمد و می­ توانند از مزایای این بازار بهره­مند گردند. ایجاد این بازار موجب می­ شود با تعریف قواعدی  روشن و قابل­ اتکا، زمینه قاچاق و عدم عرضه طلا در بازار کاهش پیدا کند. از سوی دیگر این موضوع می­تواند کمک شایانی در جهت تسهیل و تسریع رفع تعهد ارزی به صادرکنندگان کند و ذخایر طلای قابل توجهی را به داخل کشور سرازیر کند و ذخایر طلای بانک مرکزی را تقویت کند.
کاهش قاچاق طلا
سخنگوی مرکز مبادله ایران در ادامه با اشاره به مشکلاتی که در ماه های اخیر در خصوص رفع تعهد ارزی با طلا وجود داشته گفت: علیرغم واردات میزان قابل­ توجهی طلا به کشور در ماه های اخیر، به دلیل معیوب بودن چرخه توزیع طلا، عدم وجود بستر امن جهت عرضه طلا و نیز هزینه­ های نامتعارف مبادله، کمبود طلا در صنف طلا و جواهر احساس می­ شود. اصلاح این موارد با استفاده از ایجاد بازار رفع تعهد با شمش طلا در مرکز مبادله ایران می­ تواند منجر به کاهش و حذف قاچاق شود. از سوی دیگر، صادرکنندگان با انگیزه بالاتری نسبت به رفع تعهد ارزی خود اقدام می­ کند و خیال آنان از بابت رویه­های بعضا دشوار بازگشت ارز حاصل از صادرات آسوده می­ شود. 
مرکز مبادله ایران به عنوان بازوی اجرایی بانک مرکزی از طریق اجرای سیاست رفع تعهد ارزی با طلا به دنبال آن است که از یکسو چرخه ورود طلای استاندارد و با اصالت به کشور با شفافیت و به نحو مطلوب صورت گیرد و از سوی دیگر فعالان صنف طلا و جواهر هم از طریق این مرکز به منابع طلای وارد شده جهت ساخت مصنوعات طلا و رونق فعالیت های خود دسترسی کافی داشته باشند. ضمن اینکه قیمت گذاری طلای وارداتی مبتنی بر سازوکارهای عرضه و تقاضا خواهد بود و هیچ نگرانی بابت قیمت گذاری با دلار حواله ای و همه آنچه قیمت گذاری غیر رقابتی در این خصوص گفته می شود وجود ندارد.
به زودی و با ابلاغ آیین نامه های اجرایی این فرآیند کلیه ذی نفعان این حوزه  اعم از صادرکنندگان و فعالان صنف طلا و جواهر از منافع سیاست جدید بهره مند خواهند شد.
انتهای پیام "
economy,"مجوزهای افرادی که بیش از ۱۰ مجوز مشاغل خانگی دریافت کرده بودند، لغو شد.
به گزارش ایسنا، طبق اعلام مرکز ملی بهبود محیط کسب و کار، برای مشاغل خانگی متقاضیان حداکثر می توانند ۱۰ مجوز دریافت کنند؛ بنابراین افرادی که در کسب و کار خانگی بیش از ۱۰ مجوز دریافت کرده بودند شناسایی شده و مجوزهای شان لغو شد.
گفتنی است؛ تعیین سقف صرفا برای دریافت مجوزهای خانگی است اما برای سایر رسته های شغلی محدودیتی جهت دریافت مجوز وجود ندارد.
یادآور می شود؛ افرادی که در روند دریافت مجوز تخلف کنند مشمول ابطال مجوز شده و دو سال از خدمات درگاه ملی مجوزها محروم می شوند اما در صورت لغو مجوز به هر دلیلی اعم از اشتباه وارد کردن مشخصات، بلافاصله می توان درخواست ثبت مجدد انجام شود.
انتهای پیام"
economy,"شاخص کل بورس امروز ۱۵۳۳ واحد افت کرد اما گروه های خودرویی و سرمایه‌گذاری عمدتا مثبت شدند و در سوی مقابل، انبوه‌سازی‌ها کاهش را تجربه کردند.
به گزارش ایسنا، بورس اوراق بهادار تهران امروز نیز همانند روزهای گذشته منفی شد که یازدهمین افت بازار سرمایه در ۱۳ روز اخیر محسوب می‌شود.
شاخص کل بازار سرمایه امروز ۱۵۳۳ واحد افت کرد و به دو میلیون و ۱۵۳ هزار و ۷۰۱ واحد رسید.
شاخص هم‌وزن اما با رشد ۳۱۶ واحد در عدد ۷۵۷ هزار و ۷۵ واحد ایستاد.
تعداد معاملات امروز بورس ۳۹۲ هزار فقره به ارزش ۴۸۴۲ میلیارد تومان بود.
نقشه بازار  بورس ـ شنبه ۱۶ دی ۱۴۰۲
خودرو و فولاد بیشترین تاثیر مثبت را در شاخص کل داشتند و اخابر و میدکو تاثیر منفی ایجاد کردند. داتام، خودرو، خگستر و خساپا از نمادهای پرتراکنش بودند که همگی مثبت شدند.
فرابورس هم امروز کاهش اندک ۱۲ واحد را تجربه کرد و شاخص کل آن به ۲۶ هزار و ۱۸۱ واحد رسید. تعداد معاملات فرابورس ۲۳۱ هزار فقره به ارزش ۱۷ هزار و ۸۷۱ میلیارد تومان بود.
بپاس و وسپهر تاثیر منفی بر شاخص فرابورس داشتند و در سوی مقابل غصینو و سرچشمه از نمادهای تاثیرگذار مثبت شدند. از نمادهای پرتراکنش مثبت می توان به نخریس، نطرین و زماهان اشاره کرد و فصبا و ثپردیس منفی به کار خود پایان دادند.
امروز برخلاف گروه های سرمایه‌گذاری و خودرویی‌ها که روز خوبی را پشت سر گذاشتند، گروه های انبوه‌سازی و مستغلات عموما منفی به کار خود پایان دادند. این در حالی است که روز کاری گذشته، انبوه‌سازی‌ها سبز بودند.
انتهای پیام"
economy,"رئیس سازمان برنامه و بودجه از پرداخت مطالبات ۶۵ درصد از بازنشستگان با رقمی معادل ۲۲ هزار میلیارد تومان خبر داد.
به گزارش ایسنا در جلسه صبح امروز -چهارشنبه ۲۰ دی ۱۴۰۲- هیئت دولت رئیس سازمان برنامه و بودجه با اشاره به اقدامات دولت برای تسویه پاداش پایان خدمت جمعی از بازنشستگان، از پرداخت مطالبات ۶۵ درصد از بازنشستگان با رقمی معادل ۲۲ هزار میلیارد تومان خبر داد و گفت: حدود ۱۲ هزار میلیارد تومان دیگر از مطالبات باقیمانده نیز تا یکی دو هفته آتی پرداخت می‌شود.
منظور همچنین با اشاره به توضیحات دیروز وزیر بهداشت، درمان و آموزش پزشکی در مجلس درباره خدمات و اقدامات دولت مردمی در حوزه سلامت و درمان، با «بی‌نظیر توصیف کردن خدمات دولت مردمی در این حوزه» اظهار کرد: تاکنون بیش از سه و نیم میلیارد دلار ارز ۲۸ هزار و ۵۰۰ تومانی و ۲۹۵ هزار میلیارد تومان نیز به شکل ریالی به وزارت بهداشت تخصیص داده شده است و مجموع تخت‌های جدید بیمارستانی که تا پایان امسال به بهره‌برداری می‌رسند به هفت هزار تخت بالغ می‌شود و هزار خانه بهداشت جدید هم به بهره‌برداری خواهند رسید.
انتهای پیام"
economy,"ایسنا/مرکزی مدیر امور منابع آب ساوه گفت: کاهش منابع آبی ذخیره شده در دریاچه سد الغدیر این شهرستان متاثر از کاهش نزولات آسمانی، موجب شد تا برای تامین نیاز آب شرب ساوه اقدام به حفر چاه آب و بهره‌برداری از منابع آبی زیرزمینی شود.
مجید امیرحسینی در گفت‌وگو با ایسنا، برای تامین آب اضطراری شهر ساوه در شرایط بحرانی، برنامه ریزی های لازم توسط شرکت آب منطقه‌ای مرکزی و آب و فاضلاب استان مرکزی و شهرستان بعمل آمده است و مقرر شده که ۶ حلقه چاه جدید و ۱۰ حلقه چاه قبلی آبفای استان که قابلیت بهره برداری نداشته از طریق جابجایی، کف شکنی و سایر اقدامات لازم جهت بهره‌برداری آمده شوند.
وی بیان کرد: در حال حاضر مجوزهای لازم توسط شرکت آب منطقه‌ای مرکزی برای حفر ۱۶ حلقه چاه در قالب طرح اضطرار صادر شده است که با توجه به محدودیت اعتبارات عملیات اجرایی جهت حفر دو حلقه چاه آغاز شده و با تامین اعتبار، حفر سایر چاه‌های برنامه ریزی شده در دستور کار قرار خواهد گرفت.
مدیر امور منابع آب ساوه در ادامه با با اشاره به اینکه هم اکنون حجم آب ذخیره شده در دریاچه سد الغدیر ساوه به کمتر از ۱۹.۵ میلیون متر مکعب رسیده است، اظهار کرد: از این میزان آب ذخیره شده در دریاچه سدالغدیر تنها ۴.۵ متر مکعب، قابل بهره برداری است.
وی گفت: در حال حاضر دبی ورودی سد الغدیر ۴۰۰ لیتر در ثانیه است و منابع آبی ذخیره شده در دریاچه این سد به مصارف شرب شهر ساوه تخصیص داده می شود.
به گزارش ایسنا، سد الغدیر ساوه با ۲۶۵ متر طول تاج و حجم ۲۷۱ میلیون مترمکعب آب از نوع دو قوسی بتونی است که در سال ۷۲ با هدف تامین برق و آب کشاورزی ۲۳ هزار هکتار از اراضی این شهرستان احداث شد.
این سد براساس اهداف چند منظوره شامل تنظیم آب کشاورزی، کاهش خطرات سیل، تولید انرژی الکتریکی، اشتغال‌زایی و ایجاد مراکز گردشگری احداث شده است و از ویژگی‌های مسیر انتقال آب در سد الغدیر این است که آب از طریق کانال اصلی به طول حدود ۱۰ کیلومتر به شبکه اصلی آبیاری منتقل می‌شود.
انتهای پیام"
economy,"ایسنا/سمنان مدیرعامل بیمه ایران از پرداخت بیش از ۳۰ همت خسارت به بیمه‌شدگان بیمه ایران در سال‌جاری خبر داد و گفت: بیمه ایران بیشترین سهم را در بیسن شرکت‌های بیمه‌ای در کشور دارد.
حسن شریفی در حاشیه سفر به سمنان در جمع تعدادی از فعالان اقتصادی و اصحاب رسانه در اتاق بازرگانی سمنان با اعلام این خبر اظهار کرد: بیمه ایران در سال ۱۴۰۲ به طور متوسط روزانه ۱۰۵ میلیارد تومان خسارت به بیمه شدگان خود پرداخت کرده است.
وی با بیان اینکه ۳۸ شرکت بیمه ای فعال در سطح کشور وجود دارد افزود: به طور میانگین مجموعه شرکت های بیمه‌ای به طور روزانه بیش از ۴۰۰ میلیارد تومان به بیمه شدگان خود پرداخت می‌کنند. بیش از ۱۰۵ میلیارد تومان از این پرداختی روزانه به تنهایی مربوط به بیمه ایران و ۳۰۰ میلیارد تومان نیز مربوط به ۳۷ شرکت بیمه ای دیگر در سطح کشور است.
مدیرعامل بیمه ایران از این بیمه به عنوان تنها شرکت بیمه دولتی در کشور نام برد و گفت: مهمترین هنر ما بیمه‌ای‌ها، عمل به تعهدات است و بیمه ایران کوشیده به طور کامل به تعهدات خود عمل کند.
وی با بیان اینکه شرکت های بیمه‌ای باید در زمان پرداخت خسارت‌ها در کنار بیمه‌شدگان باشند افزود: ما در بیمه ایران بر این مهم اصرار و پافشاری داریم . سیاست بیمه ایران این بوده که در زمان پرداخت خسارت‌ها ، مشتری‌مداری کرده و به طور کامل در کنار بیمه شدگان باشد.
شریفی با بیان اینکه در دو سال گذشته کوشیدیم که نگاه خود به بیمه شدگان را درست و ضعف‌ها را برطرف کنیم ادامه داد: تلاش ما در بیمه ایران این بوده که به یک مدل فکری درست برسیم تا به همه تعهدات خود در قبال بیمه‌شده‌ها عمل کنیم.
وی با بیان اینکه در همین راستا سامانه های متعددی در بیمه ایران طراحی شده اضافه کرد: هنر ما باید این باشد که با پرداخت به موقع خسارت‌ها به بیمه شدگان کمک کنیم.
شریفی انتظار بیمه‌شدگان در خصوص سرعت عمل در پرداخت خسارت‌ها را یک انتظار به‌حق دانست و گفت: متاسفانه برخی شرکت‌های بیمه‌ای به وظیفه خود در این بخش، خوب عمل نمی‌کنند و لذا باید رصد درستی در خصوص همه شرکت های بیمه‌ای صورت گیرد و از طریق شورای عالی بیمه‌ها و یا دیگر دستگاه های نظارتی به مردم گزارش داده شود که کدام شرکت ها به وظایف خود به درستی عمل می کنند و کدام شرکت‌ها، عملکرد درستی در این بخش ندارند.
مدیرعامل بیمه ایران با اشاره به حادثه امسال در معدن البرز شرقی در استان سمنان که منجر به چندین معدنکار دامغانی شد گفت: همکاران ما در بیمه ایران در همان روز حادثه در محل حضور یافتند و ضمن همدردی با خانواده آسیب‌دیدگان، تلاش کردیم که به سرعت مشکل بیمه شدگان را مرتفع کنیم.
وی ادامه داد: بیمه شدگان به طور مداوم حق بیمه ای خود را پرداخت می کنند و ما شرکت‌های بیمه‌ای وظیفه داریم که در زمان حوادث با حضور به موقع، خسارت آنها را جبران کنیم.
شریفی بر تسریع در پرداخت خسارت ها تاکید و خاطرنشان کرد: بیمه ایران از نظر مالی هیچ مشکلی ندارد و همکاران ما در سراسر کشور وظیفه دارند که با پرداخت به موقع خسارت ها ، امنیت خاطری را برای بیمه شدگان فراهم کنند.
وی ادامه داد: اگر قرار است که شرکت های بیمه‌ای برای مخاطبان خود یک امنیت خاطر به وجود بیاورند باید با تسریع در پرداخت خسارت‌ها، بیمه شدگان را در زمان حوادث یاری کنند.
مدیرعامل بیمه ایران به برخی اقدامات بیمه ایران در این حوزه پرداخت و اظهار کرد: ما از نمایندگان خود در استان‌ها خواستیم در زمان بروز حوادث و یا در زمان خسارت های عمده بیشترین همراهی را با بیمه شدگان داشته و حداقل ۵۰ درصد از خسارت ها را در همان روزهای نخست به صورت علی‌الحساب در اختیار بیمه شدگان قرار دهند. در ماجرای حوادث معادن در استان سمنان نیز همین رویه اجرایی شد.
شریفی با بیان اینکه در پرداخت خسارت های درمانی، سرعت عمل را در بیمه ایران افزایش دادیم اضافه کرد: با سامانه‌هایی که ایجاد شده دیگر نیاز به مراجعه حضوری نیست و بیمه شده تصویر مدارک را از طریق گوشی خود بارگذاری می کند و همکاران ما به سرعت اسناد را بررسی و خسارت ها را پرداخت می‌کنیم.
مدیرعامل بیمه ایران با بیان اینکه خسارت های درمانی سه -چهار روزه در بیمه ایران پرداخت می شود خاطرنشان کرد: در برخی موارد پرداخت خسارت های درمانی به کمتر از دو روز هم رسیده است.
وی با اشاره تاکید وزیر اقتصاد در خصوص تفویض اختیار به مدیریت شعب در استان‌ها گفت: دولت سیزدهم و خصوصا شرکت بیمه ایران در این دولت به دنبال چابک‌سازی بیشتر است و در همین راستا عمده اختیارات ستاد به مدیران استانی تفویض‌اختیار شده و از مدیران استان‌ها هم خواستیم تا حد امکان اختیارات را به نمایندگی‌ها تفویض اختیار کنند.
انتهای پیام"
economy,"شورای رقابت با اکثریت آراء حاضران، دستورالعمل مصوبه ۵۴۳ تنظیم بازار خودرو را برخلاف گمانه‌زنی‌ها و بر اساس نقش‌دهی پررنگ‌تر به وزارت صنعت، معدن و تجارت به عنوان سیاست‌گذار و تنظیم‌گر فنی این صنعت، اصلاح کرد.
سپهر دادجوی‌ توکلی- سخنگوی شورای رقابت - در گفت‌وگو با ایسنا، با اشاره به اصلاحات صورت گرفته در دستورالعمل قیمت‌گذاری خودروها در جلسه ۶۳۲ روز گذشته‌ی این شورا (سه‌شنبه ١٢ دی ماه)، اعلام کرد که اعضای شورای رقابت چهار اصلاح درباره فرآیند محاسبه و ابلاغ قیمت‌ها، مشمولان قانون حمایت از خانواده و جمعیت و دارندگان خودروهای فرسوده، سامانه یکپارچه و اختیار پیشنهاد برای تنظیم بازار بر اساس کف عرضه، را در دستورالعمل ۵۴۳ اجرا کردند.
ابلاغ قیمت‌ خودرو به وزارت صمت واگذار شد
وی تاکید کرد: براساس این اصلاحات، از این پس نظارت شورا درباره محاسبه و ابلاغ محاسبه، پسینی بوده و وزارت صمت مکلف است قیمت‌های محاسبه شده توسط سازمان حمایت را راساً ابلاغ کند؛  چنانچه شورای رقابت در نحوه‌ی اجرا، شاهد ایراد باشد، ورود خواهد کرد.
سخنگوی شورای رقابت خاطرنشان کرد: همچنین از این پس، عرضه‌کنندگان خودرو مکلف‌اند در زمان انعقاد قرارداد فروش خودرو به مشتریان، اطلاعات مربوط به خودرو و خریدار را در سامانه یکپارچه عرضه ثبت کنند و نظارت و سیاست‌گذاری در این خصوص با وزارت صمت است. این بند جایگزین بند ۵ ماده ۵ دستورالعمل می‌شود و ماهیت عرضه و کارکرد سامانه به اقتضا تغییر خواهد کرد.
دادجوی‌ توکلی ادامه داد: همچنین بندی به دستورالعمل اضافه شده که براساس آن، وزارت صمت می‌تواند پیشنهادی جهت خروج برخی خودروها از شمول ضابطه قیمتی ماده ۳ و شرایط طرف تقاضای موضوع ماده ۴ دستورالعمل، با تعیین کف مقدار عرضه به شورا ارائه دهد و شورا پس از بررسی در این مورد، اعلام رای کند؛  هدف این بند کاهش دامنه قیمت‌گذاری است.
این مقام مسئول در شورای رقابت خاطرنشان کرد: وفق مصوبه اخیر، تحلیل متخصصان بر برونداد موثر این دستورالعمل به عنوان یکی از شاخص‌های تنظیم این بازار صحه گذاشته که گام‌های موثری بوده است؛ لکن همچنان این بازار انحصاری و از درجه تمرکز بالایی برخوردار است.
انتهای پیام"
economy,"طبق اعلام مدیر کل پایش، ممیزی و نظارت سازمان فناوری اطلاعات، بیش از دو میلیون کاربر از قابلیت اتصال متقابل پیام‌رسان‌های داخلی از زمان راه‌اندازی و ایجاد آن استفاده کرده‌اند.
مهدی مظفری- مدیرکل پایش، ممیزی و نظارت سازمان فناوری اطلاعات - در گفت‌وگو با ایسنا، با اعلام اینکه بعد از حدود ۸ ماه از فعال‌سازی اتصال متقابل پیام‌رسان های بومی، میزان استفاده از این قابلیت از ۲ میلیون کاربر فراتر رفت، گفت: آمار میزان استفاده کاربران به ترتیب اختصاص دارد به کاربران پیام‌رسان‌های ایتا، بله، آیگپ و گپ که از اوایل امسال با فعال‌سازی قابلیت اتصال متقابل، امکان ارسال پیام به یکدیگر را بدون نیاز به نصب پیام‌رسان دیگر پیدا کرده‌اند.
وی با اشاره به برگزاری مراسم رونمایی از قابلیت اتصال متقابل میان پیام‌رسان‌های بومی در اردیبهشت ماه، افزود: طرح «اتصال متقابل» بین پیام‌رسان‌های ایرانی قابلیتی نو در دنیاست که برای رفع انحصار و نیاز مردم برای ارتباط با یکدیگر در پیام‌رسان‌های بومی ایجاد شد.
بیشتر بخوانید:
پاسخ به چند سوال مهم درباره قابلیت جدید پیام‌رسان‌های داخلی
به گفته مظفری، اتحادیه اروپا نیز برای ممانعت از شکل گیری انحضار و ایجاد رقابت بین سکوها و پلتفرم‌ها اقدام به تدوین قوانین دوقلو تحت عنوان قانون سرویس‌های دیجیتال (DSA) و قانون بازارهای دیجیتال (DMA) با وضع جرایم بسیار سخت گیرانه کرد که بر اساس آن، غول های بزرگ صنعت دیجیتال در پایان ماه مارس سال ۲۰۲۴ باید امکان اتصال متقابل میان سکوهای بالای ۴۵ میلیون کاربر را فراهم کنند.
انتهای پیام"
economy,"ایسنا/قم آیین کلنگ زنی آغاز احداث مدرسه ای ۱۲ کلاسه در منطقه پردیسان قم به همت خیّر مدرسه ساز سیدحسن لاجوردی برگزار می شود.
این مدرسه در زمینی به مساحت دو هزار و ۱۳۵ مترمربع و با زیربنای دو هزار و ۲۴۰ مترمربع ساخته و طی دو سال آینده تحویل دانش آموزان ساکن پردیسان قم می شود.
یادآور می شود این  مدرسه علاوه بر ۱۲ کلاس درس، کارگاه، آزمایشگاه، فضای اداری و جنبی و همچنین نمازخانه خواهد داشت.
کلنگ زنی و آغاز احداث این مدرسه به همت خیر مدرسه ساز سیدحسن لاجوردی و به یاد پدر وی، مرحوم سیداحمد لاجوردی انجام می شود.
شایان ذکر است این مراسم در ایام سالروز ولادت حضرت ام ابیها، فاطمه زهرا (س) با حضور جمعی از مسئولان ملی و استانی و همچنین جمعی از خیرین ارجمند مدرسه ساز، از ساعت ۱۱ روز پنج شنبه چهاردهم دی ماه ۱۴۰۲ در محله هشت پردیسان، بلوار شهید احمد مکیان (ره)، خیابان شهیدان خلیلی مفرد (ره)، جنب مدرسه ظاهری و درودیان برگزار می شود.
انتهای پیام"
economy,"عکس تزیینی
ایسنا/خوزستان قائم مقام و معاون توسعه وزیر راه و شهرسازی از پروژه نهضت ملی مسکن اکباتان اهواز بازدید کرد.
امروز ۱۰ دی ماه محمد علی زهره‌ای قائم مقام و معاون توسعه مدیریت و منابع انسانی وزیر راه و شهرسازی در سفر به خوزستان به همراه انسیه سید جوادی مشاور امور بانوان و خانواده و حجت الاسلام و المسلمین مجید وین فرمانده مرکز مقاومت بسیج وزارت راه و شهرسازی با علی اکبر حسین محراب استاندار خوزستان دیدار داشت. بعد از این دیدار با حضور زهره‌ای نشست دو ساعته پرسش و پاسخ با پرسنل اداره کل راه و شهرسازی استان برگزار شد.
نشست با فعالان حوزه مسکن و حمل و نقل و مدیران شورای هماهنگی امور راه و شهرسازی استان از دیگر برنامه‌های معاون توسعه مدیریت و منابع انسانی وزیر راه و شهرسازی است.
به گزارش ایسنا، در این نشست‌ها مسایل و مشکلات حوزه راه و شهرسازی استان بررسی و در خصوص این مسایل تبادل نظر ‌شد.
امروز همچنین معاون وزیر راه و شهرسازی از پروژه نهضت ملی مسکن ""اکباتان"" اهواز بازدید کرد و در جریان روند اجرایی این پروژه قرار گرفت.
پروژه ۷۵۱ واحدی مسکن ""اکباتان"" اهواز توسط بنیاد مسکن خوزستان در قالب ۳ فاز و ۵۹ بلوک در حال اجرایی شدن است.
انتهای پیام"
economy,"امروز بازار نوآفرین در فرابورس ایران که شرکت‌های دانش بنیان و فناور در آن پذیرش می‌شوند به طور رسمی فعالیت خود را آغاز کرد.
به گزارش ایسنا، بازار نوآفرین به عنوان جدیدترین بازار فرابورس ایران، امروز با حضور معاونت علمی و فناوری رئیس جمهور، رئیس سازمان بورس و مدیرعامل فرابورس ایران رونمایی شد.
تمرکز این بازار با دو تابلوی رشد و دانش‌بنیان بر پذیرش شرکت‌های نوآور، فناور و صنایع جدید است.
این شرکت‌ها از همه مزایای بازارهای اول و دوم شامل معافیت مالیاتی، توثیق سهام، سهولت در تامین مالی از طریق ابزارهای بازار سرمایه، قابلیت معامله سهام و مواردی از این دست برخوردار می‌شوند.
در حال حاضر ۱۰ شرکت دانش‌بنیان درخواست پذیرش در این بازار رو به فرابورس ارائه داده اند که ۳ شرکت پذیرش شده و ۳۰ شرکت هم کاندیدای پذیرش در تابلوی رشد هستند.
بنا به گفته محمدعلی شیرازی مدیرعامل فرابورس ایران، شرکت‌های دانش بنیان، شرکت‌های خلاق، شرکت‌های فناور و شرکت‌های فعال در حوزه اقتصاد دیجیتال در تابلو بازار نوآفرین پذیرش می‌شوند.
حداقل سرمایه ثبت شده این شرکت‌ها باید ۱۰ میلیارد تومان باشد و از حاکمیت شرکتی مناسبی برخوردار باشند.
آخرین صورت‌های مالی شرکت‌ها مطابق استانداردهای حسابداری و گزارشگری مالی تهیه شده باشد و مجوز دانش‌بنیان مورد تایید معاونت علمی و فناوری ریاست‌جمهوری رو اخذ کرده باشند.   
شرایط پذیرش در تابلوی رشد بازار نوآفرین به این صورت است که جمع حقوق صاحبان سهام حداقل ۱۰ میلیارد تومان و حداکثر ۵۰۰ میلیارد تومان باشد. شرکت باید چشم‌انداز روشنی از سودآوری ارائه کند.
همچنین شرکت‌هایی که شرایط پذیرش در تابلوی دانش بنیان را از دست داده باشند و شرکت‌هایی که واجد شرایط بازار اول و دوم هستند اما به دلایلی مثل نوین بودن صنعت در بازار سرمایه به پیشنهاد هیات پذیرش، در این تابلو پذیرش می‌شوند.
انتهای پیام"
economy,"شاخص کل بورس اوراق بهادار تهران امروز ۳۴۸۲ واحد کاهش یافت و به دو میلیون و ۱۵۵ هزار واحد رسید؛ با این حال اغلب سهام انبوه‌سازی و املاک مثبت شدند.
به گزارش ایسنا، بازار سرمایه امروز نیز به روند کاهشی که از ۱۲ روز گذشته آغاز کرده ادامه داد.
امروز شاخص کل بورس اوراق بهادار تهران با افت ۳۴۸۲ واحد به دو میلیون و ۱۵۵ هزار و ۲۸۳ واحد رسید.
شاخص هم‌وزن اما ۷۹۹ واحد رشد کرد و در عدد ۷۵۶ هزار و ۷۴۵ واحد ایستاد.
امروز ۳۵۵ هزار فقره معامله در بورس به مبلغ ۴۶۶۳ میلیارد تومان انجام شد.
اخابر، فملی، شپنا و کچاد بیشترین تاثیر را بر شاخص کل داشتند که همگی منفی شدند.
با این حال، نمادهای پرتراکنش عمدتا مثبت بودند. داتام، خودرو، خگستر و ثشاهد از نمادهای پرتراکنش مثبت امروز بودند.
فرابورس نیز ۲۵ واحد کاهش یافت و به ۲۶ هزار و ۱۹۴ واحد رسید.
امروز در فرابورس بیش از ۲۱۷ هزار معامله به ارزش ۱۸ هزار میلیارد تومان انجام شد.
بپاس، آریا، وسپهر و خدیزل بیشترین تاثیر  منفی را بر شاخص فرابورس داشتند. از سوی دیگر کمرجان و زماهان از نمادهای پرتراکنش مثبت و حآفرین و کرمان از نمادهای پرتراکنش منفی بودند.
از نکات امروز بازار بورس رشد نسبتا خوب گروه‌های انبوه‌سازی، محصولات کانی غیرفلزی و محصولات غذایی و آشامیدنی بود.
انتهای پیام"
economy,"سخنگوی شرکت هواپیمایی جمهوری اسلامی ایران گفت: زیرساخت‌های تخصصی و فنی عمره را آماده کرده‌ایم و هیچ مشکلی از این بابت نداریم و به‌محض اخذ مجوز ورود به آسمان عربستان، پروازها انجام می شود.
به گزارش ایسنا، عملیات اعزام زائران ایرانی به عمره، قرار بود پس از ۹ سال وقفه از ۱۳ دی آغاز شود، اما روز گذشته اعلام شد به دلیل عدم دریافت مجوز نهایی لازم برای ورود هواپیمای جمهوری اسلامی ایران به کشور عربستان و فرودگاه جده، این پروازها فعلا ‌و تا زمان اخذ مجوز انجام نخواهد شد.
در این خصوص حسام قربانعلی - سخنگوی شرکت هواپیمایی جمهوری اسلامی‌ ایران- امروز در جمع خبرنگاران با بیان اینکه درباره پروازهای عمره، بحث لغو یا تعلیق مطرح نیست، گفت: این عملیات پس از ۱۰ سال قرار است در عربستان انجام شود و پیچیدگی‌های خاص خود را دارد و ما بنا نداریم با انتشار اخبار نادرست، فضا را غبارآلود کنیم و مناسبات بین ایران و عربستان دچار خلل شود زیرا در آن صورت عمره‌گذاران و حجاج سال آینده بیش از همه متضرر خواهند شد.
وی ادامه داد: سازمان هواپیمایی کشوری، شرکت هواپیمایی جمهوری اسلامی ایران کلیه زیرساخت‌های فنی و تخصصی لازم را آماده کرده و هیچ مشکلی از سمت ما نیست، اما مجوز ورود به آسمان عربستان سعودی در ایام به‌غیر از حج تمتع شرایط خود را دارد.
سخنگوی شرکت هواپیمایی جمهوری اسلامی‌ ایران خاطرنشان کرد: موضوعاتی چون ضمانت‌نامه یا انتقال پول اصلا مطرح نیست و شرایط کنونی، پیچیدگی‌ها و شرایط خاص و ویژه‌ای دارد که در حال رفع و رجوع آن هستیم. به محض اخذ مجوز، پروازها برای انتقال ۳۰ هزار زائر ایرانی از ۱۱ مبدا به عربستان انجام خواهد شد.
پیش از این هم محمد محمدی‌بخش -رئیس سازمان هواپیمایی کشوری- در پاسخ به اینکه چه زمانی این پروازهای عمره آغاز می‌شوند، گفته بود: بلافاصله بعد از اینکه عربستان مجوز صادر کند، هواپیمایی جمهوری اسلامی ایران پروازهایش را آغاز می‌کند. ما درباره زمان این موضوع اطلاعی نداریم و باید ببینیم آن‌ها چه زمانی مجوز می‌دهند و این موضوع مربوط‌به سازمان هواپیمایی کشوری عربستان است که آن را پیگیری می‌کنیم.
انتهای پیام"
economy,"متقاضیان دریافت سند در املاک قولنامه‌ای و متصرفی واقع در زمین‌های دولتی تا پایان اسفندماه فرصت دارند و امروز مدیرکل راه و شهرسازی استان تهران نسبت به اتمام این مهلت تا پایان سال جاری هشدار داده است.
به گزارش ایسنا، بر اساس بند «م» تبصره ۱۱ ماده واحده قانون بودجه ۱۴۰۲ متقاضیان دریافت سند در سکونتگاه‌های غیررسمی و حاشیه‌نشین تا پایان اسفندماه فرصت ثبت‌نام در سامانه ارایه تسهیلات بافت فرسوده را دارند.
حدود دو ماه قبل محمد آیینی ـ مدیرعامل  شرکت بازآفرینی شهری ایران - به ایسنا گفت: متقاضیان دریافت سند در سکونتگاههای غیررسمی می‌توانند با مراجعه به سامانه ارایه تسهیلات بافت فرسوده شهری شرکت بازآفرینی شهری ایران به نشانی www.facility.udrc.ir نسبت به ثبت تقاضای خود برای دریافت سند مالکیت ملک خود اقدام کنند.
در این راستا امروز حسین جنتی ـ مدیرکل راه و شهرسازی استان تهران - از فرصت کمتر از سه ماه دریافت سند برای ساکنان هفت محله استان که متصرف زمین‌های دولتی هستند خبر داد.
وی گفت: ساکنان متصرف زمین‌های دولتی در ۷۰ محله سکونتگاهی مصوب پس از ثبت نام در سامانه تسهیلات بافت فرسوده به آدرس facility.udre.ir می‌بایست با همراه داشتن مدارک ملکی و هویتی و قبض آب و برق در تهران به حوزه واگذاری اداره کل راه و شهرسازی استان تهران و در شهرستان‌ها به ادارات راه و شهرسازی شهرستان مربوطه مراجعه کنند.
وی تصریح کرد: صدور سند برای زمین‌هایی ممکن است که قبل از فروردین سال ۱۳۹۴ ساخت و ساز در آنها انجام شده است.
جنتی این موضوع را در راستای امکان صدور پروانه و پایان کار نوسازی و بهسازی محلات هدف سکونتگاهی با هدف افزایش استحکام بناهای تازه تاسیس شده، ایجاد حس تعلق و در نهایت افزایش کیفیت زندگی ساکنان محلات عنوان کرد.
انتهای پیام"
economy,"ایسنا/مرکزی مدیرعامل شرکت هپکو اراک گفت: ظرفیت شرکت را برای جذب بازارهای خارجی و صادراتی به کار گرفته ایم.
هپکو در دهه ۷۰ و ۸۰ تنها صادرکننده قطعات ایرانی به غول های صنعتی دنیا از جمله لیبهر و وولو بوده است، درست است که خصوصی سازی در سال ۱۳۸۴ و توقف تولید در این شرکت در دهه ۹۰، رزومه هپکو را تحت تاثیر قرار داد، اما با بازگشت هپکو به عرصه تولید، باورها در خصوص این شرکت بزرگ اراکی در حال تغییر است و در طول یکی دو سال اخیر نشان داده است که می تواند هپکو دهه ۷۰ و ۸۰ باشد و تولید محصولات جدید نیز نقطه عطفی برای بازگشت موفق این شرکت به عرصه تولید و بازار است.
به گزارش ایسنا، در اوایل و اواسط دهه ۹۰، به دلیل مشکلات بسیار، تولید در هپکو متوقف شد، اما ظرفیت های این شرکت از دست نرفت و به مرور شاهد شکوفایی این ظرفیت ها هستیم و حالا مدیرعامل این شرکت می گوید هپکو مترصد حضور در بازارهای جهانی است و ظرفیت خود را برای جذب بازارهای خارجی و صادراتی با جدیت به کار گرفته است.
علیرضا کاظمی در گفت و گو با ایسنا، تصریح کرد: هپکو در کنار تولید همواره نیم نگاهی به صادرات داشته است، چراکه این شرکت سابقه صادرات قطعات و مجموعه ماشین آلات راهسازی به کشورهای همسایه و لیبهر آلمان و وولو سوئد را داشته و این ظرفیت صادراتی همچنان وجود دارد.
وی تاکید کرد: تلاش داریم به موازات تامین نیازهای کشور درخصوص ماشین آلات راهسازی و معدنی، بازارهای خارجی را جذب کنیم و اخیرا نیز مذاکرات خوبی در این رابطه انجام شده است.
کاظمی با اشاره به سفر یک هیات کامرونی به اراک و بازدید از ظرفیت های شرکت هپکو، گفت: این بازدیدهای خارجی به صورت مستمر از شرکت انجام می شود و زمینه هایی ایجاد شده است که بُعد صادراتی شرکت را نیز فعال کنیم، البته هیات کامرونی همکاری در حوزه ماشین آلات معدنی را مدنظر داشت و قطعا با توجه به پتانسیل هپکو، می توان در عرصه های مختلف تعاملات و ارتباطات خارجی و صادراتی فعال بود.
وی افزود: صادرات به لحاظ تامین ارز برای شرکت بسیار اهمیت دارد، در واقع می توان منابع ارزی شرکت را از طریق صادرات تامین کرد، البته در این تعاملات انتقال تکنولوژی نیز مدنظر است و مذاکراتی در این راستا نیز صورت گرفته است.
مدیرعامل شرکت هپکوی اراک با اشاره به تولیدات جدید شرکت هپکو، گفت: اخیرا بیل ۷۵ تن به عنوان یک محصول جدید در کشور رونمایی شد و تا پایان سال جاری ۷ دستگاه از این محصول در شرکت تولید می شود، همچنین تولید دستگاه های حفاری و دامپتراک های سنگین را نیز در برنامه کاری امسال داریم که تا پایان سال به نتایج خوبی خواهد رسید.
انتهای پیام"
economy,"ایسنا/قم سرپرست مدیریت مهندسی و اجرای طرح‌های شرکت گاز استان قم تأمین گاز ایمن برای تمامی مشترکین را از جمله وظایف شرکت گاز عنوان کرد و در ادامه توضیح داد: با مصرف بهینه، هیچ کمبودی در زمینه کمبود گاز نداریم و در چنین شرایطی می‌شود گاز طبیعی را از جنوبی‌ترین تا شمالی‌ترین نقطه تأمین کرد.
علی پاکدامن‌مقدم در گفت‌وگو با ایسنا پیرامون علت ناترازی جریان گاز در فصل زمستان، اظهار کرد: باوجود اینک اینکه ما دومین کشور جهان از نظر ذخایر گازی هستیم؛ با این حال طی سال‌های اخیر، فرهنگ غلطی در حوزه مصرف انرژی در کشور غالب شده و مشکلاتی را در حوزه گازرسانی به وجود آورده است.
وی با بیان اینکه گاهی مصرف انرژی در کشورمان چندین برابر استاندارهای جهانی است، تصریح کرد: به همین خاطر ما باید تلاش کرده و با آموزش و اطلاع‌رسانی‌های صحیح و موثر، فرهنگ مردم را در حوزه مصرف انرژی اصلاح کنیم.
پاکدامن‌مقدم تأمین گاز ایمن برای تمامی مشترکین را از جمله وظایف شرکت گاز عنوان کرد و در ادامه توضیح داد: با مصرف بهینه، هیچ کمبودی در زمینه کمبود گاز نداریم و در چنین شرایطی می‌شود گاز طبیعی را از جنوبی‌ترین تا شمالی‌ترین نقطه تأمین کرد.
وی نپوشیدن لباس گرم در منزل و محل کار را یکی از مصداق‌های مصرف بد گاز طبیعی دانست و در این باره خاطرنشان کرد: بسیاری از خانواده‌های ایرانی عادت دارند، تمام محیط منزل و محل کار خود را گرم نگه دارند که این رفتار باعث می‌شود تا بخشی از گاز مصرفی برای این دسته از مشترکین عملا هدر برود.
پاکدامن‌مقدم اضافه کرد: این در حالی است که با گرم کردن یک یا دو اتاق مورد استفاده و نگه داشتن دمای آن در محدوده دمای آسایش_۱۸ تا ۲۱ درجه سانتی‌گراد_ در کنار پوشیدن لباس گرم به عنوان یک راهکار ساده، می‌شود تا حد بسیار زیادی در مصرف گاز طبیعی صرفه‌جویی کرد.
وی بدترین نوع مصرف گاز را بالا بردن دمای محیط و باز کردن پنجره‌ها توصیف کرد و در ادامه گفت: با یک درجه سرد شدن هوا، افزایش مصرف گاز به‌طور چشمگیری را به دنبال دارد؛ این در حالی است که رعایت دمای آسایش می‌تواند راهکاری برای ثبات و پایداری جریان گاز طبیعی باشد.
نرخ گازبها در سه پلکان اول گاز طبیعی بسیار پایین است
پاکدامن‌مقدم در بخش دیگری از اظهارات خود با بیان اینکه سیاست‌های دولت در حوزه انرژی بر حمایت از اقشار کم‌برخوردار استوار شده است، گفت: افزون بر این حمایت از مشترکینی که مصرف آنها بهینه است از دیگر سیاستهای دولت است؛ به گونه‌ای که در سه پلکان اول مصرف گاز طبیعی، نرخ گازبها بسیار پایین بوده و در این سه پلکان، نرخ گازبها هیچ‌گونه تغییری نداشته است.
پاکدامن‌مقدم بیان کرد: با این حال مشترکین در پلکان‌های سوم به بعد، در رده‌بندی‌های «متوسط»، «پرمصرف» و «بسیار پرمصرف» تقسیم‌بندی شده‌اند و نرخ گازبها برای این دسته از مشترکین، به صورت تصاعدی افزایش یافته است.
وی همچنین پیرامون پاداش شرکت ملی گاز ایران برای مشترکین «خوش‌مصرف»، گفت: مصرف‌کنندگان خانگی در صورتی که از ۱۶ آذر ماه تا ۱۵ اسفند سال جاری نسبت به مدت مشابه سال گذشته، مصرف گاز خود را حداقل ۱۰ درصد و حداکثر ۳۵ درصد کاهش دهند؛ پاداشی معادل ۵ برابر قیمت فراورش، انتقال و توزیع گاز طبیعی را دریافت خواهند کرد.
پاکدامن‌مقدم با بیان اینکه پاداش گاز این دسته از مشترکین ممکن است «رایگان» و حتی مبلغی را نیز از شرکت گاز بستانکار شوند، اظهار کرد: از تمام هم‌وطنانمان به خصوص مردم عزیز استان قم تقاضا می‌شود این نعمت خدادادی را بهینه مصرف کرده و از اسراف آن جلوگیری کنند.
کمتر از ۲ درصد مردم استان قم در رده بسیار پرمصرف‌ها قرار گرفته‌اند
وی در ادامه با اشاره به آمار میزان مصرف گاز طبیعی در استان قم، اظهار کرد: تنها کمتر از ۲ درصد مردم استان قم در رده بسیار پرمصرف‌ها قرار گرفته‌اند و اکثریت قریب به اتفاق مردم استان جز مشترکین خوش‌مصرف و متوسط هستند.
پاکدامن‌مقدم اضافه کرد: سال گذشته با اطلاع رسانی‌هایی که صورت گرفت و همکاری بسیار خوب مشترکین، استان قم جزء اولین استان‌هایی شد که در بخش خانگی بیشترین صرفه‌جویی را در بخش خانگی انجام شد.
وی با اشاره به اقدامات انجام شده برای کاهش مصرف گاز طبیعی، تصریح کرد: آگاهی بخشی به مردم از طریق درگاه‌های اطلاع‌رسانی شرکت، تعامل با رسانه‌ها، نصب بیلبورد و بنر در سطح شهر و ارسال پیامک هشدار به مشترکین، از جمله اقداماتی است که شرکت گاز استان قم در این خصوص انجام داده است.
پاکدامن‌مقدم با بیان اینکه شرکت گاز استان قم در نه ماهه نخست سال جاری اقدام به ارسال بیش از ۲ میلیون و ۸۵۵ هزار پیامک مرتبط با اصلاح الگوی مصرف به مشترکان گاز طبیعی در استان کرده است، خاطرنشان کرد: این شرکت همچنین از ابتدای فصل سرد سال، بیش از ۹۶ هزار پیامک هشدار هزینه گازبها به مشترکین پرمصرف و بدمصرف گاز طبیعی ارسال کرده است.
انتهای پیام"
economy,"بازار سرمایه پس از رشد روز گذشته امروز ۶۵۹۸ واحد کاهش یافت و به دو میلیون و ۱۷۶ هزار واحد رسید. به نظر می‌رسد فضای احتیاط ناشی از احتمال کاهش قیمت دلار و هم‌چنین برخورد با ناحیه مقاومتی ۲.۲ میلیون واحد باعث درجا زدن بازار سرمایه در این محدوده شده است.
به گزارش ایسنا، بورس اوراق بهادار تهران پس از آن‌که به دنبال روند منفی شش روزه، هفته را با رشد آغاز کرد روز یکشنبه ۶۵۹۸ واحد کاهش یافت و در عدد دو میلیون و ۱۷۶ هزار و ۱۱۹ واحد ایستاد.
شاخص کل هم‌وزن نیز  ۱۳۱۹ واحد افت کرد و ۷۵۸ هزار و ۳۲۵ واحد شد.
بیش از ۳۲۹ هزار معامله به ارزش ۵۱۵۹ میلیارد تومان در بورس انجام شد.
نقشه بازار  بورس ـ یکشنبه ۱۰ دی ۱۴۰۲
فولاد، فملی، کگل و شپنا بیشترین تاثیر منفی را بر شاخص کل داشتند. خزامیا، ثشاهد، وبصادر از نمادهای پرتراکنش منفی و خنصیر نماد پرتراکنش مثبت امروز بورس بود.
تابلوی فرابورس نیز از افت ۶۷ واحد حکایت دارد که شاخص کل آن به ۲۶ هزار و ۴۱۳ واحد رسید.
امروز در فرابورس بیش از ۲۱۱ هزار معامله انجام شد که ارزش آن به ۱۳ هزار میلیارد تومان رسید.
بپاس، خاور و وسپهر بیشترین تاثیر منفی را بر شاخص فرابورس داشتند. ثپردیس نماد پرتراکنش مثبت و کرمان و فصبا نمادهای پرتراکنش منفی امروز فرابورس بودند.
توقف بازار پس از رشد روز گذشته می‌تواند ناشی از آن باشد که با وجود چشم‌انداز مثبت بورس در سال آینده هم‌چنان فضای احتیاط بر این بازار سایه افکنده است. یکی از دلایل این موضوع به نبود برآوردی دقیق از آینده قیمت دلار است که معمولا رشد آن به عنوان یک عامل مثبت برای بورس تلقی می‌شود. برنامه بازارساز برای پایین آوردن قیمت دلار به سطح کمتر از ۵۰ هزار تومان فضای محافظه‌کارانه‌ای را در بورس ایجاد کرده است.
از طرف دیگر برخی سهامداران در محدوده ۲.۲ میلیون واحد اقدام به نوسان‌گیری می‌کنند و این موضوع اجازه رشد شارپی را از بازار سرمایه در کوتاه مدت گرفته است.
انتهای پیام"
economy,"طبق اعلام مرکز آمار ایران، در آذر ماه ١٤٠٢ شاخص قیمت آپارتمان‌های مسکونی شهر تهران ٢.٩ درصد کاهش داشته است.همچنین این شاخص در بررسی سالانه و نقطه به نقطه نیز کاهش را نشان می‌دهد.
به گزارش ایسنا، شاخص قیمت آپارتمان‌های مسکونی شهر تهران با استفاده از اطلاعات ثبتی سامانه املاک و مستغلات کشور و به روش هدانیک محاسبه شده است؛ لذا شاخص قیمت نسبت به متوسط قیمت، تغییرات قیمت‌ها را بهتر نشان می‌دهد، زیرا مشخصات و کیفیت واحدهای فروش رفته در دوره‌های مختلف در محاسبه متوسط قیمت قابل شناسایی نیست. به عنوان مثال، تعداد واحدهای فروش رفته نوساز در یک دوره امکان دارد بسیار بیشتر از دوره قبل باشد که در این حالت متوسط قیمت دو دوره متوالی با یکدیگر قابل مقایسه نخواهند بود. شاخص قیمت محاسبه شده به روش هدانیک این مشکل را برطرف می‌کند و اثر تغییرات کیفیت در طول دوره‌های مختلف را از بین می‌برد، بنابراین با وجود این‌که متوسط قیمت آپارتمان های مسکونی نسبت به شاخص قیمت برای عامه جامعه ملموس‌تر است با این حال به دلیل حذف تغییرات کیفیت در محاسبه شاخص قیمت به روش هدانیک؛ تغییرات قیمت در این روش بسیار دقیق‌تر از تغییرات قیمت در روش متوسط قیمت است.
در این گزارش مرکز آمار در کنار شاخص قیمت، متوسط قیمت آپارتمان‌های مسکونی شهر تهران نیز آورده شده؛ لذا برای آگاهی از درصد تغییرات قیمت آپارتمان‌های مسکونی، از شاخص قیمت و برای آگاهی از سطح قیمت‌ها از میانگین قیمت باید استفاده شود. 
شاخص قیمت (فروردین ١٤٠٠=١٠٠)
در آذر ماه ١٤٠٢ شاخص قیمت آپارتمان‌های مسکونی شهر تهران به عدد ٢٧٤.٤ رسیده است که نسبت به ماه قبل (٢٨٢.٥)، ٢.٩ درصد کاهش داشته است.
کاهش تورم ماهانه
منظور از تورم ماهانه، درصد تغییر عدد شاخص قیمت ماه جاری، نسبت به ماه قبل است. در آذر ١٤٠٢ تورم ماهانه قیمت آپارتمان‌های مسکونی شهر تهران ٢.٩- درصد بوده است که در مقایسه با همین اطلاع در ماه قبل (١.٥درصد)، ٤.٤ واحد درصد کاهش داشته است.
کاهش تورم نقطه به نقطه
منظور از تورم نقطه به نقطه، درصد تغییر عدد شاخص قیمت نسبت به ماه مشابه سال قبل است. در آذر ماه ١٤٠٢ تورم نقطه به نقطه قیمت آپارتمان‌های مسکونی شهر تهران به عدد ٥٧.٥ درصد رسیده است. تورم نقطه به نقطه این ماه در مقایسه با ماه قبل (٦٨.٧ درصد) ١١.٢ واحد درصد کاهش داشته است.
کاهش تورم سالانه
منظور از نرخ تورم سالانه، درصد تغییر میانگین اعداد شاخص قیمت در یک سال منتهی به ماه جاری، نسبت به شاخص دوره مشابه سال قبل است. نرخ تورم سالانه آذر ماه ١٤٠٢ آپارتمان‌های مسکونی شهر تهران به عدد ٨٥.٧ درصد رسیده است که نسبت به همین اطلاع در ماه قبل(٨٦.٣ درصد)، ٠.٦ واحد درصد کاهش داشته است.
متوسط قیمت آپارتمان­‌های مسکونی تهران به تفکیک منطقه
در آذر ماه ١٤٠٢ متوسط وزنی و حسابی قیمت آپارتمان‌های مسکونی فروش رفته در شهر تهران به ترتیب به ۸۰۲ هزار و ۹۸۶ هزار و  ۷۵۹ هزار و ۲۳۰ هزار ریال رسیده است. در این ماه منطقه یک با متوسط وزنی قیمت یک میلیون و ۵۷۱ هزار و ۶۳ هزار ریال بیشترین و منطقه ١٩ با متوسط وزنی قیمت ۴۰۸ هزار و ۳۹۱ هزار ریال کمترین قیمت را در بین مناطق ٢٢ گانه شهر تهران به خود اختصاص داده‌­اند.
انتهای پیام "
economy,"سخنگوی دولت از تخصیص ۲ هزار میلیارد ریال اعتبار برای مقابله با شیوع بیماری‌های واگیر پرندگان خبر داد.
به گزارش ایسنا، علی بهادری جهرمی - سخنگوی دولت در حاشیه جلسه هیات دولت - اعلام کرد: بنا به پیشنهاد سازمان برنامه و بودجه و ستاد مدیریت بحران، مبلغ ۲ هزار میلیارد ریال برای حمایت از سازمان دامپزشکی در مقابله با شیوع بیماری‌های واگیر پرندگان به تصویب دولت رسید.
گفتنی است؛ آنفولانزا، برونشیت، نیوکاسل طیور، گامبورو و برفک طیور از شایع‌ترین بیماری‌های واگیردار طیور هستند که بیشترین تلفات را در آنها ایجاد می‌کنند، بنابراین حفظ بهداشت در محیط مرغداری‌ها و پیشگیری از بیماری‌های واگیردار طیور ضروری است.
انتهای پیام"
economy,"مطابق معمول روزهای اخیر بازار بورس امروز هم کاهش یافت و شاخص کل با افت ۹۵۰۹ واحد به عدد دو میلیون و ۱۵۸ هزار واحد رسید.
به گزارش ایسنا، بورس اوراق بهادار تهران امروز ۹۵۰۹ واحد کاهش پیدا کرد و شاخص کل در رقم دو میلیون و ۱۵۸ هزار واحد ایستاد. این نهمین افت بورس طی ۱۱ روز کاری اخیر و پس از رکوردشکنی ۲۷ آذرماه است. برخی تحلیل‌گران عواملی همچون مطرح شدن موضوع مالیات در بودجه سال آینده و لزوم ثبت صورت حساب‌های الکترونیکی، رسیدن به مقاومت ۲.۲ میلیون  واحد و تحرکات نوسان‌گیران را در کاهش‌های اخیر بازار سرمایه موثر می‌دانند.
شاخص هم‌وزن نیز امروز ۲۰۵۱ واحد پایین آمد و به ۷۵۵ هزار و ۹۳۸ واحد رسید.
بیش از ۳۶۶ هزار معامله به ارزش ۴۷۸۱ میلیارد تومان در بورس اوراق بهادار تهران انجام شد.
نقشه بازار  بورس ـ سه‌شنبه ۱۲ دی ۱۴۰۲
فولاد، فملی، ‌فارس و شپنا بیشترین تاثیر را در کاهش شاخص کل داشتند. ثشاهد و خرامیا نیز از نمادهای پرتراکنش منفی بودند.  در سوی دیگر داتام و ذوب، دو نماد پرتراکنش مثبت امروز بودند.
فرابورس نیز امروز روند نزولی داشت و با ۹۸ واحد کاهش به  ۲۶ هزار و ۲۱۹ واحد رسید.
تعداد معاملات فرابورس ۲۳۸ هزار فقره به ارزش ۲۴ هزار میلیارد تومان بود.
بپاس، کوثر، زاگرس و وسپهر بیشترین تاثیر  را بر شاخص فرابورس داشتند که بجز کوثر، سایر نمادها منفی شدند. زماهان و حآفرین از نمادهای پرتراکنش مثبت، و کرومیت و ثپردیس از نمادهای پرتراکنش منفی بودند.
انتهای پیام"
economy,"رییس اتحادیه مشاوران املاک با اشاره به افزایش تعداد پروانه‌های ساختمانی در تهران گفت: برخی سازندگان و فروشندگان به دلیل رکود ایجاد شده واحدهای خود را زیر قیمت به فروش می‌رسانند اما به اعتقاد من رونق ساخت‌وساز، رونق معاملات و ثبات قیمت‌ها باید همزمان باشد. در غیر این صورت ممکن است تعادل بازار مسکن به هم بخورد.
کیانوش گودرزی در گفت‌وگو با ایسنا درباره آمار افزایش ۴۳ درصدی ساخت و ساز در تهران اظهار کرد: رشد ساخت و ساز معمولا یکی از مولفه‌هایی است که در آرامش بازار مسکن اثرگذار است. از طرف دیگر با توجه به ثبات بازارهای موازی شامل ارز، طلا و بورس، قیمت مسکن نیز به ثبات رسیده که جای امیدواری است.
وی افزود: با این حال رصدهای میدانی نشان می‌دهد بخشی از پروژه‌هایی که در سطح تهران برای آنها پروانه ساختمانی صادر شده هنوز به مرحله ساخت  نرسیده است. یکی از دلایل این موضوع به کاهش توان مالی سازندگان ناشی از بی‌اثر بودن قانون پیش‌فروش برمی‌گردد.
رییس اتحادیه مشاوران املاک تهران خاطرنشان کرد: طبق قانون پیش‌فروش مصوب ۱۳۸۹ مشاوران املاک از انعقاد قرارداد پیش‌فروش منع شده‌اند و متعاملین باید به دفاتر اسناد رسمی مراجعه کنند. این مساله اثرات منفی در ساخت و ساز ایجاد کرده و حتی می‌توان گفت به قفل شدن نظام تامین مالی مسکن در این بخش انجامیده است. در سال‌های اخیر همواره مساله‌ی اصلاح این قانون در مجلس مطرح شده اما تا کنون به نتیجه‌ی خاصی نرسیده است.
گودرزی با بیان این‌که سازندگان خرد از توان محدودی برای تکمیل طرح‌های خود برخوردارند، گفت: بسیاری از سازندگان تمایل دارند که در پیش‌فروش با دفاتر املاک همکاری داشته باشند اما به دلیل منع قانونی نمی‌توانیم این همکاری را داشته باشیم؛ چرا که مجازات‌هایی مثل ابطال پروانه کسب برای اعضای صنف مشاوران املاک در نظر گرفته شده است.
وی در تحلیل وضعیت فعلی بازار مسکن گفت: پس از رشد سنگین قیمت مسکن که از اواخر سال گذشته و اوایل امسال ایجاد شد، خوشبختانه از خرداد به بعد شاهد ثبات و در مواقعی کاهش قیمت هستیم. البته این ثبات با کاهش تعداد معاملات همراه شده که تبعات منفی برای بازار مسکن دارد.
رییس اتحادیه مشاوران املاک با بیان این‌که برخی فروشندگان به دلیل رکود ایجاد شده واحدهای خود را زیر قیمت به فروش می‌رسانند افزود: این مساله می‌تواند به کاهش انگیزه تولید مسکن بینجامد و سرمایه‌گذاری در این بخش را تحت تاثیر قرار دهد. رونق ساخت‌وساز، رونق معاملات و ثبات قیمت‌ها سه رکن اصلی است که باید همزمان وجود داشته باشد. در غیر این صورت تعادل بازار مسکن به هم می‌خورد.
گودرزی یادآور شد: نگاه اشتباهی که در سطح جامعه و حتی برخی مسئولان جا افتاده این است که با تغییر سال باید قیمت کالاها از جمله مسکن تغییر کند. در واقع ما دچار نوعی تورم روانی شده‌ایم. اما امیدواریم آرامشی که در بازار مسکن ایجاد شده ادامه‌دار باشد تا این دیدگاه از سطح جامعه زدوده شود و به تدریج تورم کالاها کاهش پیدا کند.
انتهای پیام"
economy,"نایب رئیس هیأت مدیره سازمان بورس و اوراق بهادار، مصوبه اخیر این سازمان با موضوع تخفیف نرخ کارمزد معاملات سهام را برای اجرا ابلاغ کرد.
به گزارش ایسنا، مصوبه سازمان بورس که با موضوع تخفیف نرخ کارمزد معاملات سهام را برای اجرا از سوی علیرضا ناصرپور ابلاغ شده، بدین شرح است:

- سقف نرخ کارمزد خرید و فروش قابل پرداخت توسط بازارگردان با رعایت حداکثر سقف ریالی مصوب در هر معامله در بورس‌های کالایی به شرح ذیل تعیین می‌شود
- در صورتی که بازارگردان متعهد به خرید اوراق بهادار به کف قیمتی معینی باشد (ایفای نقش بازارسازی) سقف نرخ کارمزد قابل پرداخت توسط بازارگردان در حالت خرید، بدون کارمزد و در حالت فروش، نصف حالت عادی کارمزد اوراق بهادار مربوطه است.
- در صورتی که بازارگردان متعهد به خرید اوراق بهادار به کف قیمتی معینی نباشد، سقف نرخ کارمزد قابل پرداخت توسط بازارگردان در حالت خرید و فروش، نصف حالت عادی کارمزد أوراق بهادار مربوطه است.
- بندهای ذیل از مصوبات هیأت مدیره سازمان در خصوص سقف نرخ کارمزد معاملات بازارگردان یا بازار ساز در بورس‌های کالایی ملغی شد:
- بند ۶ سیصد و سی و نهمین صورتجلسۀ هیأت مدیره سازمان در تاریخ ۱۷ خرداد ۱۳۹۳ در خصوص سقف کارمزد معاملات اوراق سلف بلندمدت (با سررسید بیش از یکسال) در بورس کالای ایران از بازار ساز و بازارگردان.
- بند ۴ سیصد و شصت و هفتمین صورت جلسة هیأت مدیره سازمان در تاریخ ۱ اردیبهشت ۱۳۹۴ در خصوص سقف کارمزد معاملات اوراق سلف بلندمدت (با سررسید یکسال و بیشتر) در بورس انرژی ایران از بازار ساز و بازارگردان و سایر فعالان بازار.
- بند ۲-۴ چهارصد و پنجاه و هفتمین صورتجلسه هیأت مدیره سازمان در تاریخ ۳ خرداد ۱۳۹۶ در خصوص سقف کارمزد بازارگردان در معاملات گواهی سپرده و اوراق سلف موازی استاندارد.
- بند ۲-۹ چهارصد و پنجاه و هفتمین صورتجلسه هیأت مدیره سازمان در تاریخ ۳ خرداد ۱۳۹۶ در خصوص کارمزد بازارگردان در معاملات صندوق های سرمایه گذاری کالایی.
- بندهای ۲-۱-۲ و ۱-۲-۲ چهارصد و هفتاد و یکمین صورتجلسه هیأت مدیره سازمان در تاریخ هشتم شهریور ۱۳۹۶ در خصوص کارمزد معاملات بازارگردان در معاملات صندوق سرمایه گذاری پروژه و اوراق گواهی ظرفیت.
- بند ۲ چهارصد و هشتادمین صورتجلسه هیأت مدیره سازمان در تاریخ ۳۰ مهر ۱۳۹۶ در خصوص کارمزد بازارگردانی معاملات مشتقه و گواهی سپرده.
- مقرر شد سقف نرخ کارمزد حق نظارت سازمان بورس و اوراق بهادار در معاملات موضوع بند ۱ این مقرره، به شرح ذیل جهت تصویب به شورای عالی بورس پیشنهاد شود:
- سقف نرخ کارمزد حق نظارت سازمان از معاملات بازارگردان (با رعایت حداکثر سقف ریالی مصوب در هر معامله) در بورس های کالایی به شرح ذیل تعیین می‌شود:
- در صورتی که بازارگردان متعهد به خرید اوراق بهادار به کف قیمتی معینی باشد (ایفای نقش بازارسازی) سقف نرخ کارمزد قابل پرداخت توسط بازارگردان در حالت خرید، بدون کارمزد و در حالت فروش، نصف حالت عادی کارمزد أوراق بهادار مربوطه است.
- در صورتی که بازارگردان متعهد به خرید اوراق بهادار به کف قیمتی معینی نباشد،  سقف نرخ کارمزد قابل پرداخت توسط بازارگردان در حالت خرید و فروش، نصف حالت عادی کارمزد اوراق بهادار مربوطه است.
- بند (۲-۴) صورتجلسه شورای عالی بورس در تاریخ ۱۲ خرداد ۱۳۹۳ در مورد معاملات بازارگردان در بورس‌های کالایی ملغی می‌شود.
انتهای پیام "
economy,"معاون سازمان سرمایه‌گذاری و کمک‌های اقتصادی و فنی با اشاره به تدوین اطلس سرمایه‌گذاری و رونمایی آن در بهمن ماه گفت: اطلس سرمایه‌گذاری، زیرساخت لازم برای هدایت سرمایه‌گذار به مناسبت‌ترین نقطه مکانی را فراهم می‌کند.
به گزارش ایسنا، مسعود براتی در تبیین الزامات اطلس سرمایه‌گذاری عنوان کرد: انتخاب مکان مناسب برای سرمایه‌گذار به دلیل تاثیراتی که در کلیه عوامل موثر بر راندمان عملکرد فعالیت مورد نظر از جمله دسترسی به تاسیسات و بازارها، میزان فروش، هزینه ها و ... دارد، یکی از مهم ترین قسمت های انجام مطالعات برای استقرار هر فعالیت اقتصادی است که اشتباه در آن می تواند منجر به مشکلات جبران ناپذیری شود.
براتی ادامه داد: در موارد متعددی وجود معارض در اراضی تخصیص یافته به طرح های سرمایه گذاری موجب بروز اخلال در اجرای طرح یا تغییر تحمیلی محل اجرای پروژه شده که علاوه بر ایجاد نارضایتی و عدم اطمینان در سرمایه گذار، بر توجیه پذیری طرح هم تأثیر مستقیم می گذارد.
معاون سازمان سرمایه گذاری و کمک‌های اقتصادی و فنی در ادامه اظهار کرد: با توجه به تعدد عوامل موثر بر جانمایی و ضرورت دسترسی سرمایه گذار به اطلاعات مرتبط با کلیه این عوامل و نیز پیچیدگی های موجود در برخی موضوعات ملی و منطقه ای، ضرورت دارد سازوکاری ایجاد شود تا با گردآوری و تحلیل اطلاعات مکانی بر اساس لایه های مختلفی از داده های قابل استناد و هوشمند، بهترین مکان برای هر فعالیت اقتصادی (یا حتی غیراقتصادی) جهت سرمایه گذاری استخراج شده و مورد بهره برداری قرار گیرد.
به گفته این مقام مسئول، ضرورت تعدد عوامل موثر بر جانمایی و ضرورت دسترسی سرمایه گذار به اطلاعات مرتبط با سرمایه گذاری باعث شد که یک اقدام اصولی برای پیدا کردن بهینه ترین نقطه جهت سرمایه گذار برای ورود به اتمسفر اقتصادی ایران انجام شود.
وی با ارائه سوابق و اقدامات صورت پذیرفته در این زمینه گفت: به دلیل گوناگونی شاخص های تاثیرگذار بر انتخاب محل و نیز قوانین و مقررات حاکم بر آن که در حوزه عملکرد دستگاه های اجرایی مختلف قرار می گیرد، ایجاد سامانه جامعی که اطلاعات مورد نیاز را از دستگاه های مختلف اخذ، تحلیل و برمبنای نیازهای تعریف شده خروجی مناسب ارائه دهد، موجب تسهیل و تدقیق در این امر می گردد که سازمان نقشه برداری در این زمینه عهده دار بعد فنی طرح شد و در بعد ملی، دستگاه‌های اصلی مانند وزارت راه و شهرسازی، وزارت نیرو، وزارت جهاد کشاورزی و وزارت میراث فرهنگی، گردشگری و صنایع دستی و سایر عوامل کمک کننده برای ارائه اطلاعات مکانی بودند.
معاون سازمان سرمایه گذاری تاکید کرد: تدابیر لازم برای تسریع روند تکمیل لایه‌ها و تحلیل‌های مورد نیاز طرح اطلس سرمایه‌گذاری با مشارکت دستگاه های متولی اتخاذ شده و در این مسیر داده های مکانی قابل ارائه در هر یک از حوزه ها که متناسب با کاربری اطلس سرمایه گذاری باشد، دریافت شده است.
وی در تبیین اهداف و ضرورت‌های ایجاد اطلس سرمایه‌گذاری برای دستگاه‌های ستادی گفت: طرح اطلس سرمایه‌گذاری یک کار جمعی در سطح ملی جهت تشویق و تسهیل سرمایه گذاری است و این طرح با همکاری گسترده دستگاه‌های مختلف دارای اطلاعات مکان محور و با محوریت سازمان سرمایه‌گذاری و سازمان نقشه‌برداری طراحی و در حال اجرا است و جلب همراهی دستگاه‌های ستادی برای ارائه داده‌های موردنیاز در سطح ملی اقدامی اصولی و قابل توجه جهت هم افزایی است. همچنین ادارات کل امور اقتصادی در استان‌ها با همکاری نزدیک استانداری‌ها هدایت طرح در سطح استان را به عهده دارند.
همین ویژگی سبب شده است که طرح اطلس سرمایه‌گذاری از نظر مدیریتی دارای پیچیدگی بالا باشد.معاون سازمان سرمایه‌گذاری با تاکید بر اهمیت طرح اطلس سرمایه‌گذاری برای بهبود جذب سرمایه‌گذاری خارجی افزود: البته این طرح می‌تواند نقش موثری در هدایت کلیه سرمایه‌گذاری‌ها اعم از داخلی و خارجی داشته باشد و یک زیرساخت اطلاعاتی مفید برای دولت و همه تصمیم گیران اقتصادی محسوب می‌شود.
براتی تاکید کرد: ارتقای سامانه، افزایش گستره داده‌ها، بهبود کیفیت آن‌ها و اتصال SDI کاری مستمر بوده و با رونمایی از مرحله اول این طرح در بهمن‌ ماه، به پایان نمی‌رسد و تلاش خواهد شد تا یک اتفاق خوب برای هدایت هوشمند سرمایه‌گذاری داخلی و خارجی کشور و تصمیم گیری صحیح مجموعه مدیران در این زمینه رخ دهد.
انتهای پیام "
economy,"طبق اعلام مرکز آمار، در تابستان سال جاری در مقایسه با بهار تعداد واحدهای مسکونی در پروانه‌های صادر شده در شهر تهران ۴۳ درصد افزایش و در کل کشور ۷.۲ درصد کاهش یافته است.
به گزارش ایسنا، بررسی نتایج طرح ""گردآوری اطلاعات پروانه‌های ساختمانی صادر شده توسط شهرداری‌های کشور""  که از سوی مرکز آمار صادر شده نشان می‌دهد که در تابستان سال ١٤٠٢، تعداد ١٣٧٣٧ واحد مسکونی در پروانه‌های صادرشده برای احداث ساختمان از سوی شهرداری‌ تهران، پیش‌بینی شده که نسبت به فصل گذشته ٤٣,٣ درصد و نسبت به فصل مشابه سال گذشته ٧.٢ درصد افزایش داشته است. ‌ متوسط تعداد واحد مسکونی برای هر یک از این پروانه‌های احداث ساختمان ٧.٢ واحد بوده است.
تعداد ١٩٠٣ پروانه احداث ساختمان توسط شهرداری‌ تهران در تابستان ١٤٠٢ صادر شده که نسبت به فصل گذشته ٣٧,٠ درصد و نسبت به فصل مشابه سال گذشته ١٩.٨ درصد افزایش داشته است.
مجموع مساحت زیربنا در پروانه‌های احداث ساختمان‌ صادرشده از سوی شهرداری‌ تهران در تابستان ١٤٠٢ بالغ ‌بر ٢٤٨٩ هزار مترمربع بوده است که نسبت به فصل گذشته ٤٨,٨ درصد و نسبت به فصل مشابه سال گذشته ١٠.٢ درصد افزایش داشته است. متوسط مساحت زیربنای این دسته از پروانه‌ها در دوره‌ی مورد بررسی ١٣٠٨ مترمربع بوده است.
هم‌چنین در تابستان سال ١٤٠٢، تعداد ٩١٤٥٣ واحد مسکونی در پروانه‌های صادرشده برای احداث ساختمان از سوی شهرداری‌های کشور پیش‌بینی شده است که نسبت به فصل گذشته ٧,٢ درصد و نسبت به فصل مشابه سال گذشته ٦.٦ درصد کاهش داشته است. ‌ متوسط تعداد واحد مسکونی در هر پروانه‌ی احداث ساختمان ٣.٨ واحد بوده است.
تعداد ٢٣٩١٨ پروانه‌ی احداث ساختمان توسط شهرداری‌های کشور در تابستان ١٤٠٢ صادرشده است که نسبت به فصل گذشته ١٩,١ درصد و نسبت به فصل مشابه سال گذشته ٢١.٢ درصد کاهش داشته است.
مجموع مساحت زیربنا در پروانه‌های صادرشده برای احداث ساختمان‌ در تابستان ١٤٠٢ حدود ١٦٤٩٧ هزار مترمربع بوده است که نسبت به فصل گذشته ١٠,٠ درصد و نسبت به فصل مشابه سال گذشته ٩.٥ درصد کاهش داشته است.  متوسط مساحت زیربنا در این پروانه‌ها ٦٩٠ مترمربع بوده است.
انتهای پیام"
economy,"طبق گفته وزیر ارتباطات افزایش قیمت بسته‌های اینترنتی که با هدف توسعه زیرساخت‌های ارتباطی انجام شد، شامل ترافیک داخلی نمی‌شود.
به گزارش ایسنا، عیسی زارع پور- وزیر ارتباطات و فناوری اطلاعات- با انتشار پستی در ویراستی اظهار کرد: افزایش قیمت بسته‌های اینترنتی که با هدف توسعه زیرساخت‌های ارتباطی صورت گرفت، مشمول ترافیک داخلی نیست و اپراتورها مکلف به اجرای آن هستند.
در روزهای پایانی هفته گذشته اپراتورهای ارتباطی شروط سازمان تنظیم مقررات و ارتباطات رادیویی و وزارت ارتباطات برای افزایش تعرفه‌های اینترنت را پذیرفتند.
پس از جلسه اپراتورها در رگولاتوری و پذیرش تعهدات مرتبط با افزایش کیفیت شبکه توسط آن‌ها مقرر شد که تعرفه اینترنت اپراتورهای ارتباطی حدود ۳۰ درصد افزایش یابد.
البته مسئولان تأکید کردند هیچ کدام از بسته‌هایی که روز پنج شنبه در دسترس کاربران بوده، نباید حذف شود و بیش از ۳۴ درصد هم افزایش قیمت نباید داشته باشد، در غیر این صورت با اپراتورهای خاطی برخورد قانونی می شود.
انتهای پیام"
economy,"طبق اعلام مرکز آمار، تعداد دام سبک پروار شده در پاییز امسال‌ نسبت به پاییز پارسال ٩ درصد کاهش یافته است اما میزان زایش افزایش داشته است.
به گزارش ایسنا، بر اساس نتایج طرح آمارگیری اندازه‌گیری تعداد و تولیدات دام سبک، تعداد دام سبک موجود در دامداری‌های کشور در آذر ماه امسال ٦٢ میلیون رأس برآورد شد که نسبت به آذر ماه سال قبل حدود یک درصد کاهش یافته است. تعداد دام سبک کشور در این ماه شامل ۴۶.۴ میلیون رأس «گوسفند و بره» و ١٥.٦ میلیون رأس «بز و بزغاله» بوده است.
تعداد دام سبک پروار شده در پاییز سال‌جاری ۵.۲ میلیون رأس بود که نسبت به پاییز گذشته ٩ درصد کاهش یافته است. تعداد «گوسفند و بره» و «بز و بزغاله» پروار شده در این فصل به ترتیب ٣.٦ و ١.٦ میلیون رأس گزارش شده است.
تعداد «بره» و «بزغاله» متولد شده در فصل پاییز به ترتیب ۶.۶ و ٢.١ میلیون رأس بوده است که نسبت به مدت مشابه سال قبل به‌ترتیب ٢٠ درصد و ٩ درصد افزایش داشته است.
انتهای پیام"
economy,"ایسنا/خوزستان چهاردهمین نمایشگاه تخصصی ساخت تجهیزات نفتی خوزستان از ۲۴ دی ماه با حضور جمعی از مسئولان وزارت نفت در محل نمایشگاه‌های بین المللی اهواز افتتاح می‌شود.
در این نمایشگاه ۲۸۱ شرکت از ۱۶ استان تهران، خوزستان، اصفهان، خراسان رضوی، فارس، مرکزی، البرز، یزد، قزوین، آذربایجان شرقی، همدان، بوشهر، مازندران، زنجان، خراسان شمالی و گیلان حضور دارند.
به گزارش ایسنا، ۴۰ درصد شرکت‌های حاضر در این نمایشگاه دانش بنیان، ۳۸ درصد سازنده قطعات، ۱۷ درصد تامین کننده قطعات فنی و ۶ درصد نیز از شرکت‌های خدمات فنی هستند.
چهاردهمین نمایشگاه تخصصی ساخت تجهیزات نفتی خوزستان با شعار ""محصول دانش بنیان، تکمیل زنجیره ارزش و رشد تولید پایدار"" از ۲۴ تا ۲۷ دی ماه از ساعت ۹ صبح الی ۱۷ عصر پذیرای عموم بازدیدکنندگان است.
انتهای پیام"
economy,"ایسنا/قم معاون فنی و عمرانی شهرداری قم گفت: قم تنها کلان‌شهری است که افزون بر 79 درصد از بودجه مصوب آن، عمرانی و 29 درصد از آن بودجه‌های جاری است.
به نقل از شهرداری قم عباس حلوایی زاده در دومین جلسه هم‌اندیشی و نشست ائمه جماعات مساجد منتخب با شهردار قم که امروز برگزار شد، اظهار کرد: قم تنها کلان‌شهری است که افزون بر 79 درصد از بودجه مصوب آن، عمرانی و 29 درصد از آن بودجه‌های جاری است.
به گفته وی، متمم بودجه سال جاری شهرداری قم حدود 9 هزار و 800 میلیارد تومان است که بخش مهمی از آن صرف طرح‌های عمرانی به‌خصوص در حوزه حمل‌ونقل و ترافیک می‌شود.
وی اضافه کرد: در قالب طرح جامع ترافیک طرح‌های مهمی مانند شهدای رزمندگان، رمپ و لوب‌های پل 9 دی، تقاطع شهید کبیری، تقاطع آیت‌الله حکیم تقاطع سه سطحه مدافعان حرم، تقاطع شهدای سلامت، تقاطع سه سطحه ولیعصر(عج)، تقاطع شهدای روحانیت ، تونل شهدای امنیت، تقاطع سلام، پل میثم و ... بخشی از طرح‌های کلان عمرانی است که طی چند سال گذشته به بهره‌برداری رسیده است.
حلوایی زاده ادامه داد: همچنین پروژه‌هایی مانند فاز 5 عمار یاسر، تقاطع فردوسی و شهید صدوقی، تقاطع نیک‌اندیش و... نیز از پروژه‌های عمرانی مهمی بوده که در دست اقدام است.
وی با اشاره به اقدامات انجام‌شده در راستای توسعه سرانه‌های ورزشی، گفت: طی چند سال گذشته 7 سالن ورزشی در 7 منطقه شهری احداث‌شده و علاوه بر آن زمین‌های ورزشی روباز نیز در دست احداث است.
حلوایی زاده از بوستان هزار هکتاری قم به‌عنوان یکی از طرح‌های شاخص توسعه فضاهای سبز و تفریحی در قم یاد کرد و گفت: بوستان کوثر، باغ‌موزه انقلاب، بوستان خضر و کوهسار نیز در همین راستا طی چند سال اخیر به بهره‌برداری رسیده است.
وی با اشاره به عملیات اجرایی پارکینگ‌های عمومی امام خمینی(ره) و بنفشه، تصریح کرد: پارکینگ چهل اختران تا یک ماه آینده به‌صورت کامل آماده بهره‌برداری خواهد شد.
انتهای پیام"
economy,"در جلسه ای در خصوص بررسی طرح های انتقال آب به ریاست معاون اول رئیس جمهور گزارشی از میزان پیشرفت پروژه های انتقال آب دریای عمان و خلیج فارس به شرق و فلات مرکزی ایران ارائه و اعلام شد آب دریا تا اوائل سال آینده به اصفهان و تا پایان دولت به زاهدان می رسد.
به گزارش ایسنا،  محمد مخبر در این جلسه با اشاره به اهمیت مسئله آب به عنوان یکی از مولفه های قدرت و حاکمیت کشورها در سالهای آینده تاکید کرد: موضوع آب تاثیر اساسی بر معیشت،‌ رفاه و امنیت غذایی مردم دارد و با توجه به دسترسی های ایران به دریا و ساحل در شمال و جنوب کشور و ایجاد یک شبکه انتقال آب سراسری در داخل، بخش بزرگی از مسئله تنش آبی در دولت سیزدهم مرتفع خواهد شد.
در این جلسه که وزرای نیرو و صنعت، معدن و تجارت، معاون اجرایی رئیس جمهور،‌ مسئولان دستگاه های مربوطه و مدیران عامل بنگاه های بزرگ اقتصادی کشور حضور داشتند، معاون اول رئیس جمهور از وزرای نیرو و صنعت، معدن و تجارت خواست تا یک طرح جامع برای انتقال آب از دریا در کشور تهیه کنند.
معاون اول رئیس جمهور افزود: اقدامات دولت در راه اندازی خطوط انتقال آب از خلیج فارس و دریای عمان به فلات مرکزی و استان های پر تنش آبی به عنوان طرح ماندگار دولت سیزدهم در تمامی محافل علمی و نخبگانی کشور یاد می شود که بخش مهمی از این موفقیت و دستاورد دولت سیزدهم به دلیل پیش بینی و تدوین مدل تامین مالی این پروژه ها بود که توانستیم بخشی از این خطوط را به ویژه در شهر یزد بهره برداری کنیم تا جایی که در تابستان سال جاری این شهر با کوچکترین مسئله تنش آبی مواجه نبود.
وی بر ضرورت بهره گیری از فناوری های روز دنیا در زمینه شیرین سازی،‌ انتقال آب دریا و استفاده از آب های نامتعارف تاکید و تصریح کرد: تجربه وزارت نیرو در خصوص بهره گیری از طرح آبیاری زیر سطحی و کاهش مصرف آب و افزایش راندمان تولید سه برابری نشانگر اهمیت به روز بودن و بهره گیری از فناوری در توزیع منابع آبی دارد.
مخبر از وزرای نیرو و صمت خواست تا در اجرای خطوط انتقال آب به دنبال ایجاد و تعریف یک شبکه انتقال آب سراسری از دریا در داخل کشور باشند.
در ادامه این جلسه گزارشی از میزان پیشرفت پروژه انتقال آب دریای عمان (کریدور شرق)،‌ پروژه انتقال خلیج فارس به فلات مرکزی و انتقال آب دریای عمان به اصفهان و همچنین اقدامات انجام شده برای تسریع پیشرفت این پروژه ها ارائه شد.
طبق این گزارش در پروژه انتقال آب دریای عمان و در کریدور شرق تا انتهای آذرماه سال جاری پیشرفت کلی طرح به میزان حدود ۱۳ درصد و همچنین پیشرفت ماهیانه کریدور شرق تا زاهدان ۲۴ درصد اعلام شد.همچنین بر اساس این گزارش پروژه انتقال آب در فاز نخست با پیشرفت ۵۷ درصدی تا اوائل سال آینده به اصفهان می رسد.
انتهای پیام"
economy,"ایسنا/قم معاون سیاسی امنیتی استاندار قم بر لزوم کنترل بازار و برخورد قاطع با اخلالگران در معیشت مردم دراین استان تاکید کرد.
احمد حاجی زاده، شامگاه ۱۸ دی در کمیسیون برنامه ریزی هماهنگی و مبارزه با قاچاق کالا و ارز استان، افزود: دکتر آقامیری استاندار قم، روی سه مساله ملاقات‌های مردمی، کنترل بازار و موضوع مسکن تمرکز بسیار زیادی دارند. 
وی اظهار کرد: در حوزه قاچاق کالا و ارز به هیچ وجه نباید با عاملان قاچاق کننده، مدارا نمود زیرا این افراد معدود، در امر معیشت مردم اخلال کرده و زندگی را برای آنان سخت می‌کنند. 
 به نقل از اداره‌کل روابط عمومی و امور بین الملل استانداری قم، حاجی زاده بیان کرد: همچنین متاسفانه برخی سامانه‌های اقتصادی به خوبی کار نمی‌کنند، یعنی مشخصا آنها برای مبارزه با قاچاق و شفافیت بیشتر و درزگیری از فضاهای بین بخشی ایجاد شده اند ولی عواملی وجود دارد که نتوانسته‌اند به یک دست شدن این حوزه کمک کنند.  
وی گفت:همه مدیران باید باور کنند که در یک جنگ سخت اقتصادی قرارداریم، برخی مسئولانی که از کمبودها در حوزه نیروی انسانی و اعتبارات می‌نالند باید به هشت سال دفاع مقدس فکر کنند که بدون امکانات و نیروی انسانی آموزش دیده جنگ‌های کلاسیک، توانستیم ابرقدرت‌های عالم را منکوب نماییم. در جنگ اقتصادی نیز باید با همین جدیت کار کنیم تا موفق شویم.
انتهای پیام "
economy,"ایسنا/اصفهان دومین نمایشگاه کار اصفهان از ۱۱ تا ۱۳ دی‌ماه با حضور شرکت‌ها و سازمان های مطرح استان اصفهان در مُصلای بزرگ اصفهان برگزار خواهد شد.
نمایشگاه کار رویدادی است که بر ارتباط مستقیم کارجو با کارفرمایان تمرکز و برای ایجاد ارتباط دوسویه بین این عوامل تلاش می‌کند. در این بستر کارجویان و به طور کلی علاقمندان می‌توانند ضمن بازدید از غرفه سازمان‌های شرکت‌کننده در این نمایشگاه، بی‌واسطه و رودررو با منابع انسانی شرکت‌ها و سازمان‌ها گفت وگو کنند و در کنار آشنایی با فضای کاری و فرهنگ سازمانی هر شرکت، در صورت تمایل به استخدام در هر کدام از آنها، پیشینه و سوابق کاری رزومه خود را متناسب با موقعیت‌های شغلی موجود در نمایشگاه، ثبت و ارسال کنند.
* نیروی انسانی کارآمد، دغدغه اصلی کارفرمایان
محمد کرمانی مدیرعامل یکی از شرکت‌های فضای اشتراکی اصفهان در نشست خبری دومین نمایشگاه کار اصفهان، با تاکید بر اینکه بیشتر مخاطبان این نمایشگاه از جنس دانشجویان هستند، اظهار کرد: این نمایشگاه‌ها بیشتر در محیط‌های دانشگاهی برگزار می‌شود، با توجه به اینکه تاکنون به دو موضوع دید دانشجویان نسبت به بازار و بازار کار نیازمند چه نیرویی است و حضورشان چه تأثیری در نمایشگاه دارد، توجه نشده است، اولین دوره نمایشگاه کار دانشجویان دانشگاه شریف در سال ۱۳۹۰ برگزار شد.   
وی با بیان اینکه تفاوت اساسی نمایشگاه کار با سایر نمایشگاه‌های شغلی در برندسازی منابع انسانی است، افزود: بیشتر شرکت‌ها در منابع انسانی مشکل دارند. اولین دوره این نمایشگاه پنج سال گذشته با مشارکت یک شرکت برگزار شد که به دلیل شیوع بیماری کرونا نتوانست تداوم داشته باشد و پس از گذشت این مدت، امسال دومین دوره نمایشگاه برگزار خواهد شد.
این فعال عرصه اشتغال‌زایی با اعلام اینکه با ۳ هزار و ۵۰۰ شرکت اصفهانی برای حضور در نمایشگاه کار صحبت شد، اما فقط ۶ درصد دارای مدیر منابع انسانی مستقل بودند، گفت: متأسفانه این شرکت‌ها به حوزه منابع انسانی توجهی نکرده بودند، نبود حوزه منابع انسانی و بی‌توجهی به آن منجر به موفق نبودن این شرکت‌ها در جذب و نگهداری نیروی کار بوده و این مشکل موجب مهاجرت بسیاری از نیروی کار متخصص به تهران و دیگر شهرها شده است.
وی با بیان هدف اصلی از برگزاری این نمایشگاه، اضافه کرد: بی‌توجهی بسیاری از شرکت‌ها به حوزه منابع انسانی و اینکه از سمت شرکت‌ها برای ارتقا و بهبود شرایط منابع انسانی کاری صورت نگرفته است منجر به برگزاری این نمایشگاه شده و امید است، در این نمایشگاه فضای رقابتی بین شرکت‌ها برای جذب نیروی کار و کارجویان متخصص ایجاد شود.
کرمانی با اشاره به اینکه محیط زیست دغدغه تمامی رسانه‌ها و مدیران است اما نبود منابع انسانی زودتر از محیط زیست به صنایع اصفهان ضربه می‌زند، خاطرنشان کرد: اگر به نیروی کارجو و کارآمد در استان اصفهان توجهی نشود، منجر به تعطیلی بسیاری از کارخانه‌ها و شرکت‌ها خواهد شد که رفع این مشکل با داشتن یک نیروی منابع انسانی کارآمد برطرف خواهد شد.
وی محدودترین منبع شرکت‌ها را منابع انسانی دانست و تصریح کرد: این مسئله‌ای است که ما در اصفهان با کمبود آن مواجه هستیم، همچنین شرکت‌ها این را احساس نمی‌کنند که چرا برای آن کلمه بازار به کار رفته است، حوزه اصلی منابع انسانی بازار است که باید روی آن برندسازی و تفکر انجام شود که اشخاصی که در این حوزه کار می‌کنند، الزام است کارآمد باشند.
مدیرعامل یکی از شرکت‌های فضای اشتراکی اصفهان با اشاره به توجه اصلی سیستم دولتی بر روی نرخ اشتغال، گفت: متاسفانه دولت به کیفیت اشتغال توجهی نداشته، به همین دلیل ما با وجود مشکلات پیش رو سعی کردیم نمایشگاهی برای افزایش کیفیت اشتغال و توجه کمتر به نرخ اشتغال برگزار کنیم.
وی اضافه کرد: بازاری تحت عنوان بازار استعداد در بازار کار داریم، یعنی کسانی که متخصص هستند یا درس خوانده‌اند و تخصص فنی دارند، استعداد حساب می‌شوند. بازار دیگری تحت عنوان کارگر ساده داریم که در این زمینه بازار کار اصفهان به‌گونه‌ای است که شغل داریم، اما کارجو نداریم در واقع نرخ اشتغال آن بسیاربالا است.
کرمانی با اعلام اینکه نرخ بیکاری در حوزه استعداد ۷۰ درصد است، افزود: این موضوع که با صنعتی و کارخانه‌ای بودن اصفهان هم‌خوانی ندارد و علت آن این است که به فعالیت‌های نرم‌افزاری فکری که کارگری نیست و مغزگری است در استان اصفهان توجه نشده است
*نمایشگاه کار فرصتی استثنایی برای کارفرمایان و کارجویان
همچنین سهیل توکلی، مدیر رشد بازاریابی یکی از شرکت‌های کاریابی در نشست خبری دومین نمایشگاه کار اصفهان، اظهار کرد: در این نمایشگاه سعی داریم کارجو و کارفرما نفع خود را داشته باشند. این نمایشگاه یک فرصت استثنایی است که کارجو می‌تواند مستقیم و بدون واسطه با منابع انسانی سازمان‌های خوب شهر خودش صحبت کند، و با نیازمندی‌ها و مهارت‌های آن‌ها آشنا شود.
وی، بیان کرد: همچنین کارفرماها فرصت دارد افرادی که رزومه ارسال می‌کنند را به صورت حضوری در مدت زمان کوتاه بررسی کنند، نمایشگاه فرصتی است که شرکت‌ها بتوانند خود را به کارجوها معرفی کنند و به آن‌ها ثابت کنند که چرا این سازمان‌ها مکان مناسبی است و کارجو باید آن‌ها را انتخاب کند.
انتهای پیام"
economy,"معاون سازمان اموال تملیکی از تعیین تکلیف ماینرهای موجود در انبارهای این سازمان خبر داد و گفت: ماینرهای مزایده‌ای فقط به افراد دارای مجوز بهره برداری فروخته می‌شود.
به گزارش ایسنا، سعید غلامی باغی در خصوص تعیین تکلیف ماینرهای موجود در انبارهای اموال تملیکی اظهار کرد: یکی از کالاهایی که در سنوات گذشته توسط دستگاه‌های کاشف به سازمان اموال تملیکی تحویل داده شده و در انبارهای این سازمان نگهداری می‌شوند، دستگاه‌های استخراج رمز ارز است که به موجب نگرانی هایی که در خصوص مصرف برق این دستگاه و مشکلاتی که برای شبکه برق کشور ایجاد می کنند، تعیین تکلیف این دستگاه ها به اخذ مجوز از ستاد مرکزی مبارزه با قاچاق کالا موکول شده است.
وی افزود: طول سنوات گذشته حدود ۱۲۰ هزار ماینر در انبارهای اموال تملیکی در سراسر کشور نگهداری شده‌اند که به موجب مصوبه آبان ۱۴۰۲ ستاد مبارزه با قاچاق کالا و ارز تعیین تکلیف آنها شروع شده که با توجه به این مصوبه برای تعیین تکلیف ماینرها، حدود و شروطی از جمله اخذ گواهی انطباق استاندارد و دریافت کد شناسه و کد رهگیری و کالا ملاحظات اجرایی وجود دارد که در حال انجام است.
غلامی  متذکر شد: سایر ماینرهای مکشوفه تمامی اشخاص، از جمله ماینرهای شرکت بورس تهران باید توسط دستگاه های کاشف مطابق قانون به انبارهای اموال تملیکی تحویل داده شود.
معاون بهره برداری و فروش سازمان جمع آوری و فروش اموال تملیکی در پایان اظهارکرد: پرونده رسیدگی به ماینرهای موجود در انبارهای اموال تملیکی مانند سال‌های گذشته و سایر پرونده‌های دیگر در مراجع رسیدگی کننده مورد بررسی قرار می‌گیرد که اگر رای بر برائت این پرونده صادر شود، بعد از اخذ شناسه کالا و کد رهگیری دستگاه ها به صاحبان کالا مسترد می شود اما اگر حکم به محکومیت صادر شود، این ماینرها پس از اخذ گواهی انطباق استاندارد توسط سازمان اموال تملیکی و اخذ شناسه کالا و کد رهگیری در مزایده های سراسری سازمان صرفا به افرادی که مجوز بهره برداری و یا مجوز دارای پیشرفت از مراجع ذی صلاح هستند، فروخته می‌شود.
انتهای پیام"
economy,"معاون راهبردی و توسعه بازار سازمان تنظیم مقررات و ارتباطات رادیویی گفت: بررسی‌های مختلفی درباره نحوه محاسبه افزایش تعرفه انجام شد اما نرخ تورم برای ما بسیار مهم بود تا آن چیزی که مصوب می‌شود، نزدیک به نرخ تورم باشد.
به گزارش ایسنا، مهدی روحانی‌نژاد درباره مبنای درصد افزایش تعرفه اینترنت اظهار کرد: بررسی‌های مختلفی از این جهت که اپراتورها چقدر هزینه برای توسعه شبکه خود نیاز دارند انجام شد.
وی افزود: همچنین اپراتورها متناسب با درآمدی که دارند چه میزان افزایش می‌توانند هزینه را پوشش دهند. در کنار موارد گفته نرخ تورم برای ما بسیار مهم بود تا آن چیزی که مصوب می‌شود نزدیک به نرخ تورم باشد.
بیشتر بخوانید:
جزئیات تعرفه بسته‌های اینترنتی اپراتورهای تلفن همراه
روحانی نژاد که در یک گفت‌وگوی تلویزیونی سخن می‌گفت، تأکید کرد: طبیعتا کمتر از نرخ تورم نمی‌توانیم انتظار داشته باشیم که هزینه اپراتورها باشد به همین دلیل افزایش تعرفه ۳۴ درصد است.
معاون راهبردی و توسعه بازار سازمان تنظیم مقررات و ارتباطات رادیویی در ادامه تصریح کرد: طبیعتا زمانی هر کالا و خدمتی افزایش قیمت داشته باشد، ممکن است مصرف کننده  حس مثبتی نداشته باشد اما این موضوع دلایل متعددی دارد که در ادامه درباره آن صحبت می‌شود.
روحانی‌نژاد در پاسخ به این سوال که داستان افزایش تعرفه از کجا شروع شد، تصریح کرد: درخواست اپراتورها در این زمینه از سال گذشته مطرح شده اما اشاره به این نکته ضروری است که مصوبه‌هایی که ما داریم و تعرفه‌هایی که اعمال شده، متعلق به سال ۱۳۹۶ است؛ یعنی آن چیزی که تا هفته گذشته در بسته‌های اینترنتی ارائه می‌شد، به سال ۱۳۹۶ مربوط می‌شود و طی چند سال تغییر قیمتی رخ نداده است. در طول این چند سال به دلیل بحث تورم به خصوص در زمینه خدمات ارتباطی تغییر نرخ،  مهم‌تر و موثرتر است.
وی ادامه داد: از سال گذشته اپراتورها این بحث را جدی‌تر مطرح کردند که اگر این روند ادامه یابد، ممکن است در بحث کیفیت دچار مشکل شوند، بنابراین این درخواست را در جلسات کارشناسی مطرح کردیم تا اینکه امسال این موضوع به صورت جدی‌تر پیگیری شد.
معاون رگولاتوری با بیان اینکه ما به عنوان نماینده مردم در جلسات مذاکره با اپراتورها که داشتیم، تعهداتی را از آن دریافت و آن را الحاقیه پروانه کرده‌ایم، افزود: اپراتورها برای خدمات خود پروانه دارند، بنابراین این موضوع ضمیمه پروانه شده و آنها متعهد هستند؛ یکی از این تعهدات ارائه خدمات جدید ارتباطی مانند نسل پنجم اینترنت است که تعهد دادند تا انتهای سال بعد، ۱۰ درصد جمعیت کشور تحت پوشش این خدمات قرار دهند. همچنین پوشش نسل چهارم به ۹۶ درصد خواهد رسید و از سوی دیگر در زمینه سرعت هم متعهد شدند تا شش ماه آینده ۳۰ درصد سرعت را بهبود دهند.
روحانی‌نژاد گفت: رتبه اینترنت با نرخ متفاوت است؛ چون فاصله کشورها می تواند کم یا زیاد شود. به طور مثال سرعت ۱۰ مگابیت بوده بنابراین ما این میزان را می‌خواهیم ۳۰ درصد افزایش دهیم و وضعیت بهتر خواهد شد.
وی همچنین درباره وعده رئیس جمهوری در زمینه ارائه اینترنت رایگان به کاربران توضیح داد: ما در کنار افزایش تعرفه اقدامی که انجام داده‌ایم این است بسته هدیه در نظر گرفته شده که احتمالا پیامک آن را مردم دریافت کرده‌اند اما کسانی که پیامک را دریافت نکرده‌اند می‌توانند با مراجعه به سایت پنجره ملی خدمات دولت هوشمند ثبت نام کنند. همچنین متناسب با زمان‌های گوناگون، مقدار این بسته‌ها اعلام می‌شود. برنامه‌ریزی کرده‌ایم که در این مقطع زمانی تا پایان سال، بتوانیم برای اقشاری که این افزایش هزینه ممکن است برایشان زحمت ایجاد کند، این بسته اینترنتی را ارائه دهیم.
وی در پاسخ به این سوال که  بسته‌های اینترنتی کم حجم مانند ۲۰۰ مگ زود تمام می‌شود، چه توجیحی دارد؟ اظهار کرد: طبیعتا این بسته‌ها کم حجم و یک روزه هستند و ما برای بازه‌های بلندمدت چنین بسته‌هایی نداریم. در حال حاضر برای بازه زمانی یک ماهه کمترین بسته اینترنتی موجود یک گیگ است.
مصرف ماهانه ۵۰ درصد مردم کمتر از دو گیگ است
او تاکید کرد: تا قبل از این افزایش تعرفه، مصرف ماهانه نزدیک به ۴۹ درصد کاربران مصرف کم‌تر از دو گیگ بود؛ به عبارتی مصرف نیمی از مردم در ماه در این حد است. اما افرادی که در زمینه تخصصی‌تر کار می‌کنند، مصرف اینترنتشان بالاست و حتی کاربرانی هستند که ماهانه ۵۰ گیگ اینترنت مصرف می‌کنند اما به طور متوسط براساس آمارگیری‌های انجام شده، مشاهده کردیم مصرف نزدیک ۵۰ درصد مردم کم‌تر از دو گیگ اینترنت است.
روحانی‌نژاد درباره گلایه مردم در زمینه حذف برخی از بسته‌های اینترنتی پس از افزایش تعرفه تصریح کرد: اگر بسته‌ای هفته گذشته در سبد خدمات اپراتورها بوده، آنها به هیچ وجه اجازه حذف ندارند و اگر کاربران بسته‌ای را هفته گذشته خریداری کردند و پس از این موضوع حذف شده است، باید با شماره ۱۹۵ تماس بگیرند تا پیگیری‌های لازم انجام شود. سامانه ۱۹۵ برای این موضوع  بوده و شبانه روزی است و کاربران می‌توانند شکایت خود را اعلام کنند؛ ما هم به عنوان رگولاتوری پیگیری می‌کنیم.
معاون راهبردی و توسعه بازار رگولاتوری تاکید کرد: زمانی که یک خدمتی شش سال بدون تغییر تعرفه بوده، طبیعتا باید انتظار داشته باشیم که در حد تورم سالانه افزایش قیمت رخ دهد، بنابراین فکر نمی‌کنم مردم عزیز با توجه به عدم تغییر تعرفه در این سال‌ها برای ۳۴ درصد اعلام شده، بحثی داشته باشند. ما تنها دستگاهی بودیم که در برابر این افزایش قیمت از اپراتورها تعهد گرفته‌ایم و در شرایطی که به تعهدات خود عمل نکنند، جریمه مالی می‌شود. بنابراین مردم عزیز این افزایش حداقلی را درک می‌کنند که برای بهبود شبکه نیاز است و  به هر حال ما این تعهد را از اپراتورهای ارتباطی گرفته‌ایم.
وی ادامه داد: اما درباره اینکه چرا دولت در این زمینه از حق خود نگذشته است، می‌توان گفت ما این کار را انجام داده‌ایم؛ در حال حاضر از حق السهمی که از اپراتورها به دولت داده می‌شود، چهار درصد را برای خدمات روستایی در نظر گرفته‌ایم و اگر در حال حاضر بیش از ۹۴ درصد روستاها تحت پوشش قرار گرفته‌اند از همان حق السهمی است که دولت می‌توانست آن را دریافت و به خزانه واریز کند. همچنین امسال هشت درصد را برای توسعه فیبر نوری در نظر گرفتیم.
به گزارش ایسنا، تعرفه‌های اینترنت پس از چند سال و به دلیل درخواست اپراتورها و پذیرفتن شروط سازمان تنطیم مقررات و ارتباطات رادیویی و  وزارت ارتباطات و فناوری اطلاعات ۳۴ درصد افزایش یافت.
مسوولان از جمله وزیر ارتباطات و فناوری اطلاعات در این باره تأکید کردند که هیچ بسته اینترنتی از سوی اپراتورهای تلفن همراه نباید بیش از ۳۴ درصد افزایش قیمت داشته باشند، در غیر این صورت غیر قانونی خواهد و شهروندان برای گزارش این امر می‌توانند با شماره ۱۹۵ تماس بگیرند.
انتهای پیام"
economy,"مدیرکل تعاون، کار و رفاه اجتماعی استان تهران از تشکیل نخستین ستاد کارآفرینی و پیشرفت در استان تهران خبر داد و شناسایی، برنامه‌ریزی و حمایت از واحدهای پیشران اقتصادی استان تهران را از جمله اهداف راه‌اندازی این ستاد عنوان کرد.
به گزارش ایسنا، حامد ویس کرمی از تشکیل اولین ستاد کارآفرینی و پیشرفت در استان تهران خبر داد و گفت: مشارکت مردم در حکمرانی و اقتصاد مردم نهاد یک اقدام مهم در دستیابی به توسعه ملی است.
وی با بیان اینکه کارآفرینان و تولیدکنندگان برتر استان در محیط و شرایط فعلی کشور به موفقیت دست یافته‌اند، گفت: با تشکیل ستاد کارآفرینی و پیشرفت در استان تهران می‌توان بستر مناسب را برای اجرای طرح‌های جهشی تولید و اشتغال آفرینی فراهم کرد.
ویس‌کرمی مهم‌ترین هدف تشکیل این ستاد را شناسایی، برنامه‌ریزی و حمایت از واحدهای پیشران اقتصادی استان و چند برابر کردن تولید و اشتغال و توسعه صادرات برشمرد.
به گزارش ایسنا، ستاد کارآفرینی و پیشرفت استان که به ابتکار اداره کل تعاون، کار و رفاه اجتماعی استان تهران و کانون کارآفرینان برتر رسمی ایجاد شده به ریاست استاندار (رییس ستاد)، معاون هماهنگی امور اقتصادی استاندار، مدیرکل تعاون کار و رفاه اجتماعی (دبیر ستاد)، مدیران کل دستگاه‌های اجرایی مرتبط، مدیران عامل بانک‌های استان و کارآفرینان برتر عضو کانون تشکیل می‌شود.
انتهای پیام"
economy,"بر اساس مصوبه کارگروه بازگشت ارز حاصل از صادرات، استفاده از پروانه‌های صادراتی سال ۱۴۰۱ برای بازگشت ارز حاصل از صادرات تا پایان دی ماه سال جاری امکان‌پذیر شده و در عین حال، کوتاژهای صادراتی متعهدین ارزی سال‌های ۱۳۹۸ تا ۱۴۰۰ برای فروش حواله ارزی در سامانه نیما و فروش اسکناس در سامانه سنا جهت ایفای تعهد ارزی صادرات سال‌های یاد شده ایجاد شده است.
به گزارش ایسنا، بر اساس اعلام کنفدراسیون صادرات ایران، کارگروه بازگشت ارز حاصل از صادرات در مصوبه جلسات شانزدهم و هفدهم خود تصمیم گرفته که برای تسریع در فرآیند ایفای تعهدات ارزی صادرکنندگانی که به هر دلیل تاکنون موفق به ایفای تعهدات ارزی حاصل از صادرات خود نشده‌اند، دسترسی به کوتاژهای صادراتی متعهدین ارزی سال‌های ۱۴۰۰-۱۳۹۸  برای فروش حواله ارزی در سامانه نیما و فروش اسکناس در سامانه سنا جهت ایفای تعهدات ارزی حاصل از صادرات در سال‌های یاد شده ایجاد شده است.
همچنین بر اساس مصوبات این جلسات، با توجه به اتمام مهلت عدم اعمال محدودیت‌های تجاری برای صادرکنندگان کالاهای مشمول استثنائات تا پایان آبان ماه سال جاری، حسب بند ۵ صورتجلسه سیزدهمین نشست کارگروه بازگشت ارز حاصل از صادرات، به منظور پیشگیری از اعمال محدودیت در فرآیند جاری تجارت مشمولین این استثنائات، مهلت رفع محدودیت‌های تجاری این دسته از صادرکنندگان برای ایجاد دسترسی و ثبت اطلاعات گذشته تا پایان سال ۱۴۰۲ تمدید می‌شود.
با توجه به اختیارات حاصل از ماده ۲۱ آیین نامه اجرایی تبصره ۶ بند ح ماده ۲ مکرر قانون مبارزه با قاچاق کالا و ارز و به منظور رفع محدودیت های مالیاتی ایجاد شده برای پرونده‌های مالیاتی سنوات ۱۳۹۷، ۱۴۰۰ و ۱۴۰۱ ناشی از اجرای مفاد تبصره (۱) بند ج بسته سیاستی برگشت ارز حاصل از صادرات سال‌های ۱۳۹۷ تا ۱۴۰۰ ابلاغی طی نامه‌ای به تاریخ ۲۵ فروردین ۱۴۰۰ بانک مرکزی، مقرر شده صادرکنندگان خدمات فنی و مهندسی نسبت به برگشت ۱۰ درصد از کل مبلغ ارزی درآمد شناسایی شده سالانه برای هر پروژه که معادل ریالی آن در صورت‌های مالی سال های ۱۳۹۷ لغایت ۱۴۰۱ شناسایی شده و به تایید کمیته ماده ۱۹ آیین نامه اجرایی حمایت از صادرکنندگان خدمات فنی و مهندسی می‌رسد، حداکثر ظرف مهلت سه ماهه پس از ابلاغ این مصوبه اقدام کنند. درآمد شناسایی شده حاصل از ارائه خدمات قبل از کسر هزینه‌ها که با رعایت استانداردهای حسابداری شناسایی شده است.
در صورت احراز بازگشت ارز به روش فوق که با رعایت ضوابط بازگشت ارز ناشی از صادرات کالای مرتبط با پروژه صورت خواهد پذیرفت. سازمان امور مالیاتی نیز مکلف است به اعمال معافیت درآمد خدمات فنی و مهندسی سنوات ۱۳۹۷، ۱۴۰۰ و ۱۴۰۱ خواهد بود.
گفتنی است؛ استفاده از پروانه‌های صادراتی سال ۱۴۰۱ برای بازگشت ارز حاصل از صادرات تا پایان دی ماه سال جاری امکان پذیر است.
انتهای پیام"
economy,"آخرین مهلت ثبت نام جایزه ملی آبادیران(آبادینو) تا ۱۵ دی اعلام شد.
به گزارش ایسنا، جایزه ملی آبادیران (آبادینو) گامی در راستای حمایت از محصولات و خدمات دانش‌بنیانی است که از طریق رفع نیازمندی‌ها، مسائل و چالش‌های مناطق کمتر برخوردار کشور، به آبادانی و پیشرفت این مناطق کمک می‌­کند، از این رو هدف این جایزه ملی شناسایی فعالان مردمی حوزه آبادانی و پیشرفت فناورانه کشور تعریف شده است.
این جایزه در بخش‌های «فناوری‌های نرم، آموزشی و خدماتی»، «سلامت، بهداشت و توانبخشی»، «کشاورزی، دامپروری و شیلات»، «مسکن و زیر ساخت‌های توسعه روستایی» و «ماشین آلات کوچک مقیاس» و در چهار بخش مخاطبین «شرکت‌های دانش‌بنیان، خلاق و فناور»، «اساتید و نخبگان»، «گروه‌ها و نهادهای مردمی و جهادی» و «مسؤولیت اجتماعی» برگزار می‌شود.
متقاضیان برای شرکت در رویداد جایزه ملی آبادیران تا روز جمعه، ۱۵ دی سال جاری فرصت دارند تا نسبت به ثبت‌نام خود اقدام کنند.
با اتمام زمان ثبت‌نام فراخوان جایزه، فرآیند ارزیابی و داوری شرکت‌کنندگان در بخش­‌های مختلف جایزه انجام خواهد شد. ارزیابی در دو فاز مجزا صورت خواهد گرفت که در فاز اول شرکت‌کنندگان مطابق با فرم‌های ثبت‌نام تکمیل شده و مستندات ارائه شده به دبیرخانه به شکل غیرحضوری ارزیابی خواهند شد. سپس برگزیدگان فاز اول، در جلسات داوری حضوری نسبت به ارائه جزئیات سوابق فعالیت‌ها، دستاوردها و برنامه‌های خود، نزد کمیته داوران خواهند پرداخت.
اعلام نتایج نهایی و معرفی برترین‌ها در بهمن‌ماه سال جاری خواهد بود.
انتهای پیام"
economy,"وزیر امور اقتصادی و دارایی کشورمان در نامه ای اعتراضی به گروه ویژه اقدام مالی (FATF) خواستار شد که نام جمهوری اسلامی ایران از ذیل توصیه ۷ و سایر اسناد مرتبط این نهاد با قطعنامه ۲۲۳۱ شورای امنیت سازمان ملل متحد حذف شود.
به گزارش ایسنا، توصیه ۷ گروه ویژه اقدام مالی (FATF) در خصوص تحریم های هدفمند مرتبط با اشاعه سلاح های کشتار جمعی است که از کشورها می خواهد در راستای قطعنامه های شورای امنیت سازمان ملل متحد اقدامات بیان شده از قبیل توقیف وجوه و دارایی های اشخاص تعیین شده را بدون تاخیر اعمال کند.
قطعنامه ۲۲۳۱ شورای امنیت سازمان ملل متحد در سال ۲۰۱۵ در راستای اجرای برنامه جامع اقدام مشترک (برجام) به اجرای قطعنامه های قبلی سازمان ملل متحد در خصوص ایران (۱۳۷۳، ۱۷۴۷، ۱۸۰۳ و ۱۹۲۹) پایان داد ولی اقدامات محدودکننده ای از قبیل اعمال تحریم های مالی هدفمند را ایجاد کرد.
بر اساس قطعنامه مزبور، مفاد این قطعنامه در یکی از دو شرط: الف) تا هشت سال پس از تصویب برجام (JCPOA) و ب) در صورت اعلام آژانس بین المللی انرژی اتمی (IAEA) قابل اجرا است.
بر این اساس، با در نظر گرفتن تاریخ تصویب برجام در ۱۸ اکتبر ۲۰۱۵ بند الف در مورد جمهوری اسلامی ایران صدق می کند.
طبق آنچه وزارت اقتصاد اعلام کرده، نامه ای در این خصوص از دبیرخانه سازمان ملل متحد در تاریخ ۱۹ اکتبر به جمهوری اسلامی ایران ارسال شده است.
انتهای پیام "
economy,"سخنگوی سازمان امور مالیاتی گفت:در لایحه مالیات بر مجموع درآمد، معافیت مالیاتی متناسب با تعداد اعضای خانواده افزایش می‌یابد.
به گزارش ایسنا، مهدی موحدی اظهارکرد: در لایحه مالیات بر مجموع درآمد که حدود یک ماه قبل به مجلس فرستاده شد، نکات مختلفی لحاظ شده است که یکی از آن‌ها ساماندهی به معافیت‌ها است. به عبارتی معافیت‌هایی که به صورت پراکنده در نظام مالیاتی ما وجود دارد، قرار بر این است همه یا بخش زیاد این معافیت‌ها جمع شود و در قالب معافیتی که به خانواده داده می‌شود، در اختیار خانواده‌ها قرار گیرد.
وی افزود: در این بین اگر فردی دارای فرزند و خانوار بیشتری باشد از معافیت بیشتر مالیاتی برخوردار خواهد بود و اگر کسی افراد تحت تکفل، اعم از پدر یا مادر دارد طبیعتا هزینه‌ها افزایش پیدا می‌کند که این افزایش هزینه‌ها باید اثر خودش را در افزایش معافیت‌ها داشته باشد و به نوعی به رفاه و افزایش خدمات اجتماعی که به خانواده‌ها کمک می کند و می‌تواند اثر مثبتی داشته باشد.
سخنگوی سازمان امور مالیاتی خاطرنشان کرد: برخورداری از معافیت‌های پایه و مازاد مالیاتی مشروط به شروط مختلفی است که یکی از آن‌ها در حوزه خانواده است و اگر خانواده تعداد فرزندان بیشتری داشته باشد، معافیت‌های بیشتری شامل شان می‌شود.
موحدی در توضیح ویژگی‌های مالیات بر مجموع درآمد گفت: این پایه مالیاتی در راستای اهداف کلان و راهبردی سازمان امور مالیاتی و نظام مالیاتی کشور طراحی شده است و همه اتفاقاتی که در حوزه مالیاتی رقم می‌خورد اعم از اجرا و پیاده سازی قانون پایانه‌های فروشگاهی و سامانه مودیان و بعد از آن مالیات بر عایدی سرمایه، خروجی خودش را در یک نظام مالیاتی جدید که نظام مبتنی بر مالیات ستانی از جمع درآمد اشخاص است، نشان دهد.
وی در تشریح این نوع مالیات گفت: مالیات بر مجموع درآمد، مالیاتی است که مجموع درآمدهای فرد را از مجاری مختلف درآمدی مورد محاسبه قرار می‌دهد و هزینه‌های قابل قبول را کسر می‌کند و آنچه که در نهایت باقی می‌ماند، مشمول مالیات می‌شود.
طبق اعلام صدا و سیما، وی تاکید کرد: اگر آنچه از کسر هزینه‌ها از درآمد باقی می‌ماند عدد پایین‌تر از اعداد تعیین شده باشد اصلا فرد مشمول مالیات نشده و حتی مشخص کننده این است که فرد باید مورد حمایت‌های دولت و یارانه‌ها هم قرار بگیرد و اگر از یک حدی بیشتر بود، مشمول مالیات خواهد بود.
موحدی درباره ارتباط مالیات بر مجموع درآمد و مباحث رفاهی خانواده از جمله قانون حمایت از خانواده و جوانی جمعیت گفت: زمانی که مالیات بر جمع درآمد را ایجاد می‌کنیم اولا یکی از اصول مهم مالیات ستانی تجلی پیدا می‌کند و ظهور و بروز خودش را بیشتر از قبل نشان می‌دهد و آن هم رعایت عدالت مالیاتی است.
سخنگوی سازمان امور مالیاتی تاکید کرد: رعایت عدالت مالیاتی به این معنی است که با افرادی که درآمد و توان پرداخت کمتر دارند، مالیات کمتری گرفته شود و آن‌ها که درآمد بیشتری دارند، مالیات بیشتری بپردازند.
انتهای پیام"
economy,"صورت حساب‌های الکترونیکی مالیاتی در سه نوع تقسیم‌بندی شده که در دو نوع آن هیچگونه نیازی به ثبت اطلاعات هویتی خریدار نخواهد بود.
به گزارش ایسنا،  یکی از سوالات متداول درخصوص قانون پایانه‌های فروشگاهی و سامانه مودیان، انواع صورت حساب‌های الکترونیکی است که محمد برزگری  - رئیس مرکز آموزش، پژوهش و برنامه‌ریزی مالیاتی -  به توضیح در این زمینه پرداخت که در ادامه با آن اشاره شده است:
صورت حساب نوع ۱: حاوی اطلاعات مربوط به فروشنده، اطلاعات هویتی مربوط به خریدار، اطلاعات مربوط به کالا و خدمات فروخته شده، نرخ مالیات بر ارزش افزوده و نحوه تسویه مبلغ صورت حساب اعم از نقد و نسیه خواهد بود.
صورت حساب نوع ۲: اطلاعات هویتی فروشنده را در بر می‌گیرد و اطلاعات مربوط به کالا و خدمات فروخته شده شامل قیمت، مبلغ کل و میزان مالیات بر ارزش افزوده است.
صورت حساب نوع ۳: صورت حساب‌ها رسیدهای دستگاه‌های کارت‌خوان و درگاه‌های الکترونیکی پرداخت را شامل می‌شود.
برای انواع صورت حساب‌ها الگوهای خاصی بر اساس نوع کسب و کارها تعبیه شده است.
الگوی یک  مربوط به فروش عمومی کالا و خدمات است. الگوی نوع دو فعالیت‌های فروش ارز را شامل می‌شود. الگوی نوع سه مربوط به فروش طلا، پلاتین و جواهر است. الگوی نوع چهار مشمول فعالیت‌های پیمانکاری است. الگوی نوع پنج مربوط به قبوض خدماتی می‌شود و الگوی نوع شش، فروش‌های صادراتی را در بر می‌گیرد.
نکته مهم اینکه برای صورت حساب‌های نوع دو و سه هیچگونه اطلاعاتی از خریدار درج نمی‌شود و نیازی به ثبت اطلاعات هویتی خریدار در نوع دو و سه نخواهد بود.
بنابراین گزارش، سازمان امور مالیاتی اطلاعیه‌ای را صادر کرد که طبق آن چهار گروه از اصناف از ابتدای دی ماه ۱۴۰۲ ملزم به صدور صورت حساب الکترونیکی از طریق سامانه مودیان هستند. در این خصوص شایعاتی در فضای مجازی مبنی بر افزایش پایه مالیاتی مشاغلی همچون طلا و جواهر مطرح شد که سخنگوی سازمان امور مالیاتی آن را تکذیب کرد.
قرار نیست هیچ مالیات جدیدی از فروشندگان و خریداران طلا اخذ شود و اطلاعیه سازمان امور مالیاتی صرفا مربوط به تکمیل فرآیند جمع‌آوری اطلاعات از اصناف و مشاغل چهارگانه است.
در اطلاعیه سازمان امور مالیاتی کشور که در راستای اجرای قانون پایانه های فروشگاهی و سامانه مودیان و با توجه به قانون تسهیل تکالیف مودیان صادر شده، آمده است: «کلیه اشخاص حقیقی (صاحبان مشاغل) به شرح ذیل از اول دی ماه سال ۱۴۰۲ ملزم به صدور صورتحساب الکترونیکی نوع ۱ و یا ۲ از طریق سامانه مودیان برای فروش کالا و خدمات مطابق دستورالعمل صدور صورتحساب الکترونیکی، حسب مورد هستند:
۱- کلیه اشخاص حقیقی (صاحبان مشاغل) که میزان فروش خالص کالا و خدمات سال ۱۴۰۲ آنها تا پایان شهریور ماه سال ۱۴۰۲، بیشتر از ۱۸۰ میلیارد ریال بوده است.
۲- اشخاص حقیقی موضوع جزء ۲ بند ط تبصره ۶ قانون بودجه سال ۱۴۰۲، با هر میزان فروش کالا و خدمات سالانه کماکان ملزم به صدور صورتحساب الکترونیکی هستند.
۳- عرضه‌کنندگان کالا و خدمات مرتبط با طلا، جواهر و پلاتین با هر میزان فروش کالا و خدمات به استناد جزء ۴ بند ب ماده ۲۶ قانون مالیات بر ارزش افزوده مصوب سال ۱۴۰۰
۴- فروشندگان مواد معدنی به واحدهای فراوری مواد معدنی موضوع بند م تبصره ۷ قانون بودجه سال ۱۴۰۲ با هر میزان فروش ملزم به صدور صورتحساب الکترونیکی نوع ۱ مطابق دستورالعمل صدور صورتحساب الکترونیکی می‌باشند.
رسید دستگاه کارتخوان بانکی یا درگاه پرداخت الکترونیکی اشخاص بندهای ۱ و ۲ فوق که صرفا برای عرضه کالا و خدمات با نرخ مالیات بر ارزش افزوده یکسان صادر می‌شود، در حکم صورتحساب الکترونیکی است.
انتهای پیام"
economy,"ایسنا/مرکزی سرپرست اداره‌کل گمرکات استان مرکزی از رشد ۱۳ درصدی در این حوزه نسبت به سال گذشته خبر داد.
روح الله غلامی در گفت و گو با ایسنا با بیان اینکه از ابتدای سال جاری تاکنون یک میلیون و ۳۹۱ هزار و ۹۷۳ تن کالا از گمرکات استان به خارج از کشور صادر شده است، ارزش این اقلام را ۸۵۱ میلیون و ۳۱۴ هزار و ۸۱۳ دلار عنوان کرد.
سرپرست اداره‌کل گمرکات استان مرکزی، انواع هیدروکربن‌ها، سوخت جت، گاز مایع، کامپاند پلی‌اتیلن، روغن سبک، قوطی آلومینیوم، ظروف شیشه‌ای، رول دستمال کاغذی، آب میوه تغلیظ شده، شیرخشک صنعتی، شمش آهن و فولاد را از جمله بیشترین کالاهای صادر شده در این مدت و ۸۳ کشور جهان را مقصد این اقلام عنوان کرد.
به گفته وی، در این مدت ۶۹۸ میلیون و ۵۹۷ هزار و ۳۴۶ دلار کالا به حجم ۲۴۰ هزار و ۹۰ تن از ۵۳ کشور جهان به استان وارد شده که از نظر وزنی ۷۵ درصد و از نظر ارزش ۴۶ درصد رشد داشته است.
وی اظهار کرد: کویل و شمش آلومینیوم، آنتی اکسیدان‌ها، درب قوطی آلومینیومی، کربن، پارا آمینوفنل گرید دارویی، اسانس خوراکی، آب میوه، اسانس‌های آرایشی بهداشتی، اجزاء و قطعات و ماشین‌آلات خط تولید از جمله کالاهای وارد شده به استان بوده است.
انتهای پیام"
economy,"امروز شاخص کل بازار سرمایه رشد با رشد قابل توجه بیش از ۱۴ هزار واحد به دو میلیون و ۱۷۰ هزار واحد رسید و گروه‌های خودرویی، فلزات و شیمیایی روز نسبتا خوبی را سپری کردند.
به گزارش ایسنا، شاخص کل بورس اوراق بهادار تهران، امروز ۱۴ هزار و ۵۹۱ واحد رشد کرد و به دو میلیون و ۱۷۰ هزار و ۹۶۴ واحد رسید.
شاخص هم‌وزن نیز با افزایش ۴۶۳۸ واحد در عدد ۷۶۳ هزار و ۲۱۱ واحد ایستاد.
تعداد معاملات امروز بورس بیش از ۳۹۱ هزار فقره به ارزش ۷۲۸۲ میلیارد تومان بود.
نقشه بازار  بورس ـ چهارشنبه ۲۰ دی ۱۴۰۲
پارسیان، وبلمت، فملی و شبندر بیشترین تاثیر مثبت را بر شاخص کل بورس داشتند. هم‌چنین وبملت، خودرو، لپارس و سصفها از نمادهای پرتراکنش بودند که بجز سصفها سایر نمادها سبز به کار خود پایان دادند.
فرابورس نیز امروز ۶۸ واحد رشد کرد و به ۲۶ هزار و ۲۷۵ واحد رسید.
تعداد معاملات فرابورس بیش از ۳۰۷ هزار فقره به ارزش ۷۶۵۸ میلیارد تومان بود.
فرز و حگهر از نمادهای تاثیرگذر مثبت و از سوی دیگر انتخاب و پخش از نمادهای تاثیرگذار منفی فرابورس شدند. نخریس، کرومیت، زنگان و کمرجان نیز از نمادهای پرتراکنش بودند که بجز کمرجان سایر نمادهای مذکور سبز شدند.
در ۱۵ روز کاری گذشته، بازار سرمایه فقط چهار روز رنگ سبز به خود دید و ۱۱ روز دیگر منفی شد.
در دو روز اخیر بازار بورس با رشد مواجه شده است. امروز گروه‌های خودرویی، انبوه‌سازی، شیمیایی، کانه‌های فلزی، بانک‌ها، نفتی‌ها و فلزات اساسی رشد نسبتا خوبی را تجربه کردند.
انتهای پیام"
economy,"مدیر اداره نظارت بر نظام‌های پرداخت بانک مرکزی گفت: در حال حاضر ۹ میلیون پایانه فعال تراکنش داریم که در آن‌ها ۵۰ میلیون نفر با ۴۰۰ میلیون کارت بانکی تراکنش انجام می‌دهند.
به گزارش ایسنا، محمدرضا مانی یکتا اظهار کرد: کشور ما در دنیا جزو پنج کشور اول در گستردگی صنعت پرداخت هستیم و پرداخت الکترونیک انجام می‌دهیم و حجم معاملات اسکناس در ۱۰۰ هزار میلیارد تومان باقی مانده است.
وی با اشاره به اینکه نسبت اسکناس به مسکوکات به ۲.۶ رسیده که در بعضی مواقع به ۱.۸ کاهش یافته است، گفت: این موضوع یک رکورد است و این موضوع نشان می‌دهد وابستگی به صنعت پرداخت بیشتر شده است. روزانه ۱۳۰ تا ۱۴۵ میلیون تراکنش پرداختی داریم که در پایان سال به ۲۰۰ میلیون هم می‌رسد.
مانی یکتا با بیان اینکه ۲۵ تا ۳۰ درصد تراکنش‌ها در جهان برخط است، گفت: اما در کشور ما ۱۰۰ درصد به صورت آنلاین است. در حال حاضر ۹ میلیون پایانه فعال تراکنش داریم که در آن‌ها ۵۰ میلیون نفر با ۴۰۰ میلیون کارت بانکی تراکنش انجام می‌دهند.
مانی یکتا بیان کرد: صنعت پرداخت کشور فضای بسیار پیچیده‌ای دارد و ما فرصت بروزرسانی نداشتیم. در تمام دنیا ۱۰۰ درصد هزینه تراکنش را پزیرنده قبول می‌کند، اما در ایران با اصلاحاتی که در تیر ماه صورت گرفت ۵۰ درصد توسط پزیرنده صورت می‌گیرد و ۵۰ درصد دیگر متعلق به بانک است. این موضوع نشان می‌دهد که ما فاصله زیادی با نرم‌های جهانی داریم.
وی اضافه کرد: هر تصمیم و هر اصلاحی در این صنعت باید با دقت بالا صورت گیرد، چرا که ممکن است اثرات شدیدی در کشور داشته باشد. همه بر این باور هستند که اقتصاد این صنعت ناتراز است و بسیاری از مشکلات این صنعت ناشی از همین ناترازی اقتصادی است، مشکلاتی مانند قاچاق پز، تخلفات پی اس پی‌ها و ... ناشی از این ناترازی است. این ناترازی می‌توانست ارائه خدمات را با چالش‌های جدی مواجه کند، در این شرایط برخی‌ها پیشنهاد ارایه کارت هوشمند mv را داده‌اند، در این زمینه ۷۰ درصد کارت‌های صادره قابلیت دارد تا فضای پذیرندگی را اجرایی کنند تا پروژه کهربا عملیاتی شود.

مانی یکتا اظهار کرد: در این زمینه رگولاتور فشار می‌آورد تا توسعه پرداخت با قدرت ادامه یابد، اما طی پنج سال گذشته ابزار جدید به صنعت پرداخت اضافه نشده است.

مدیر اداره نظارت بر نظام‌های پرداخت بانک مرکزی در ادامه گفت: در این حوزه بازاریابی نامتعارف صورت گرفته تا پذیرندگان را به طرف خود جذب کنند.

وی در پایان گفت: ره‌نگاشت بانک مرکزی نکات اصلاح کلان صنعت پرداخت را مشخص کرده است و در این زمینه ریل گذاری کرده است، در این ره‌نگاشت به دنبال ورود شرکت‌های جدید به صنعت پرداخت هستیم.
انتهای پیام "
economy,"قائم مقام وزیر جهاد کشاورزی گفت: قیمت خرید تضمینی گندم تا آخر هفته مشخص می شود.
به گزارش ایسنا،  کاظم خاوازی در حاشیه نمایشگاه نهاده‌های کشاورزی در پاسخ به این سوال که قیمت گندم چه زمانی مشخص می‌شود، اظهار کرد: خبرهای خوبی برای کشاورزان در این بخش داریم.

وی ادامه داد:‌ امیدواریم تا پایان هفته تصمیم گیری نهایی اتفاق بیفتد و وزارت جهاد  کشاورزی قیمت گندم را اعلام کند.

انتهای پیام"
economy,"مدیرعامل بورس تهران درباره کاهش عرضه های اولیه در بورس گفت: رویکرد عرضه در بورس تهران متفاوت است. در یک سال گذشته شرکت‌های متوسط اجازه ورود به بورس را پیدا کردند. همچنین شرکت شستان تا پایان سال به بورس می آید که زیر مجموعه‌های زیادی دارد و چندین همت سرمایه وارد بورس خواهد کرد و جزء موارد سنگین برای بورس خواهد بود.
به گزارش ایسنا، محمودگودرزی امروز در نشستی خبری ضمن اعلام آخرین وضعیت بورس تهران و اقدامات انجام شده، تمرکز بر دو حوزه تامین مالی و دیجیتالی کردن فرایند ها را از جمله برنامه‌های مهم این بورس برشمرد و اظهار کرد: برای تحقق اهداف مورد نظرمان، بر دو حوزه تامین مالی و دیجیتالی کردن بورس تهران متمرکز و اقدامات قابل توجهی را عملیاتی کردیم.
گودرزی اضافه کرد: براساس برنامه‌ریزی‌های انجام شده قرار است سال آینده با اصلاح برند و حضور پر رنگ تر در زمینه تامین مالی، گام‌های بلندی برای اقتصاد کشور برداریم.
اجرای حاکمیتی شرکتی ناشران، ارزیابی می‌شود
مدیرعامل بورس تهران در خصوص آخرین وضعیت اجرای حاکمیت شرکتی توسط ناشران در بازار سهام گفت: برای اجرای این دستورالعمل در بازار سهام شاهد اتفاق های مهمی هستیم به طوری که ابتدا قرار است پرسشنامه ای توسط حسابرسان معتمد تکمیل شود و در ادامه سازمان بورس و اوراق بهادار هم بزودی ضوابط اجرای حاکمیت شرکتی را ابلاغ کند و پس از آن امتیاز شرکت ها در زمینه عملیاتی کردن حاکمیت شرکتی به صورت شفاف اعلام می‌شود.
هلدینگ‌های تازه وارد
وی، در پاسخ به سوال خبرنگاری مبنی بر ورود هلدینگ‌های تازه وارد به بورس گفت: شاید این سوال مطرح شود که چرا عرضه اولیه در بورس کم است، اما رویکرد عرضه در بورس تهران متفاوت است. در یک سال گذشته شرکت‌های متوسط نیز اجازه ورود به بورس را پیدا کردند.
وی از ورود شستان به بورس تا پایان سال خبرداد و توضیح داد: این شرکت که زیر مجموعه‌های زیادی دارد، چندین همت سرمایه وارد بورس خواهد کرد و جزء موارد سنگین برای بورس خواهد بود.
مدیرعامل بورس تهران در مورد سایت TSE نیز گفت: سال گذشته با هدف مدیریت پروژه‌ها و تعامل بیشتر، یک سری نرم افزارها برای بورس تهران، خریداری شد و در عین حال ارتباط مستقیم بورس با فعالان بازار و همچنین ناظر بازار از جمله اتفاق‌های مهم در سایت بورس تهران است و در سایت بورس تهران به دنبال این هستیم که تمام سامانه‌ها تحت پوشش این سایت قرار گیرد.
گودرزی در ادامه درباره صندوق پوشش ریسک نیز توضیح داد: بحث مربوط به ایجاد این صندوق توسط نهادهای مالی ارائه شده و منتظر دستورالعمل سازمان بورس و اوراق بهادار هستیم.
وی، دسترسی مردم به این صندوق را اولویت مهم صندوق های پوشش ریسک برشمرد و تصریح کرد: مدیران این صندوق‌ها بیشتر در بازار ابزارهای نوین فعالیت خواهند داشت و بورس تهران طبق رسالت همیشگی خود، به‌دنبال راه اندازی صندوق پوشش ریسک است و امید می‌رود مجوز آن هر چه سریع‌ترصادر شود.
دلیل تعلیق تجدید ارزیابی بورس تهران
مدیرعامل بورس تهران درباره املاک بورس تهران نیز توضیح داد: ۲۲ ملک منطقه ای در کشور داریم اما بزرگ ترین ثروت بورس، ساختمان بورس تهران است.
وی با بیان این که از شفافیت دارایی‌های بورس استقبال می کنیم، گفت: تجدید ارزیابی دارایی‌های بورس تهران به دلیل مشکل پایان کار همچنان معلق مانده است.
مراجعه ۳ مجموعه برای تامین مالی
وی دربخش دیگری از صحبت‌هایش درباره مراجعات شرکت‌ها برای تامین مالی از بورس نیز بیان کرد: سه مجموعه برای تامین مالی به بورس تهران مراجعه کردند. طبق دستورالعمل پروژه ای که ۲۰ درصد پیشرفت داشته باشد، می‌تواند تامین مالی انجام دهد. اما بورس به گزارش شرکت های تامین مالی اکتفا نمی‌کند و باید شرکت های رتبه بندی ارزیابی دقیق تری دراین باره انجام دهند. بعد از آن طبق گزارش ها سطح ریسک سنجیده و طبق آن تصمیم گیری انجام می شود.
اجلاس فدراسیون آسیایی و اروپایی
گودرزی از برگزاری اجلاس فدراسیون آسیایی و اروپایی همزمان با نمایشگاه کیش اینوکس در سال آینده خبر داد و گفت: هدف ما این است که در تالارهای منطقه ای دبیرخانه تامین مالی داشته باشیم و به مرکز مالی تبدیل شوند.
وی اضافه کرد: همچنین قرار است، فضاهایی برای تامین مالی شرکت‌ها در اختیار استان ها قرار دهیم تا فرایند تامین مالی براحتی انجام شود.
بازارهای قرارداد آتی
مدیر عامل بورس تهران در ادامه، در مورد بازارهای قرارداد آتی نیز تاکید کرد: هر چند در طول چند سال گذشته تلاش مدیران راه‌اندازی بازار قراردادهای آتی بود اما از آنجا که برخی پلتفرم ها هنوز نتوانسته‌اند تائیدیه های لازم نسبت به تسویه و پایاپای را به درستی انجام دهند، با مشکلاتی روبرو هستیم بنابراین بایدتلاش کنیم تعداد نمادها بیشتر شود.
وی با اشاره به این که از حجم معاملات این بازار رضایتی نداریم، گفت: اما به نظر می‌رسد با مهیا شدن بخش آی‌تی شاهد رونق رونق این بازار و افزایش تعداد نمادها باشیم.
گودرزی با تاکید بر اهمیت و نقش سرمایه‌گذاری غیر مستقیم نیز بیان کرد: با نگاهی به معاملات بورس می‌توان گفت کنیم ۶۰ میلیون سهامدار فعال نیستند بنابراین باید به فعالان بازار کمک کنیم تا به صورت غیر مستقیم در بازار سرمایه سرمایه گذاری کنند.
وی با بیان این که سرمایه گذاری در بورس در تمام دنیا به صورت غیرمستقیم است‌، گفت: با توسعه صندوق های سهامی این دسترسی به نحو مطلوب فراهم شده است.
مدیر عامل بورس تهران با بیان این که پیگیری قضایی لازم برای ماینرها در حال انجام است، گفت: داشتن کد بورسی تهدید نیست چرا که با داشتن صندوق ها مردم می توانند براحتی وارد صندوق ها شوند.
در انتظار ورود دانش بنیان ها
وی با اعلام این که انتظار داریم فروش استقراضی را در سال آینده داشته باشیم، افزود: ورود شرکت های دانش بنیان یک رویکرد درون مایه برای اقتصاد کشور است و جریان سرمایه را به سمت شرکت ها سوق خواهد داد و با کمک سازمان بورس و اوراق بهادار، برای اولین بار شاهد ورود این شرکت ها به تابلوی بورس خواهیم بود. در حال حاضر ۱۰ شرکت از مجموع ۵۰ شرکت دانش بنیان هستند که به محض پذیرش وارد بازار سهام خواهند شد.
گودرزی با بیان این که قطعا متغیرهای متنوعی بر فضای بازار سهام اثرگذار است‌ و در سویی دیگر حکمرانی کشور نیز به سمت شفاف تر کردن فضای رقابتی است، اظهار کرد: در بورس تهران در خصوص ابزارهای موجود هنوز نتایج دلخواه را به دست نیاورده‌ایم.
انتهای پیام "
economy,"رئیس‌کل بانک مرکزی از افزایش ذخایر ارزی کشور و بانک مرکزی خبر داد و تاکید کرد که ثبات در بازار ارز ادامه دارد.
به گزارش ایسنا، مصطفی قمری‌وفا - مدیر روابط عمومی بانک مرکزی - در توئیتی گفت: گزارش اقتصادی و ارزی رئیس‌کل بانک مرکزی به نمایندگان در جلسه غیرعلنی مجلس موجب همدلی بیشتر در جلسه شد.
فرزین در این جلسه بر ادامه تثبیت اقتصادی و ثبات در بازار ارز، تداوم روند کاهش نرخ رشد نقدینگی و پایه پولی به منظور مهار تورم تاکید کرده است.
همچنین هدایت هدفمند اعتبارات به سمت تولید و افزایش ذخایر ارزی کشور و بانک مرکزی از دیگر اظهارات رئیس کل بانک مرکزی در جلسه غیر علنی با نمایندگان مجلس شورای اسلامی بوده است.
وی در جریان بررسی سوال نمایندگان از وزیر صنعت در خصوص تاخیر در واردات خودرو با تاکید بر ایفای تکالیف بانک مرکزی در تخصیص ارز واردات تصریح کرد: در مورد ارز خودرو با تایید وزیر صنعت، معدن و تجارت، بانک مرکزی به تکالیف خود عمل کرده است.

فرزین گفت: از ابتدای سال تا پنجم دی‌ماه بالغ بر ۳۱ میلیارد و ۴۰۲ میلیون دلار ارز به وزارت صمت داده شده است که نسبت به سال گذشته پنج درصد افزایش یافته است. به حوزه خودرو و قطعات پنج میلیارد و ۴۰۶ میلیون دلار تاکنون ارز تخصیص داده شده که نسبت به سال گذشته هشت درصد افزایش یافته است.

رئیس کل بانک مرکزی افزود: همانگونه که وزیر صمت توضیح دادند واردات خودروها براساس ارز تخصیص یافته نیز انجام شده است و اکنون نیز مذاکراتی بابت واردات خودروهای برقی، خودروهای معمولی و واردات خودرو از مناطق آزاد صورت گرفته و توافق لازم انجام شده است. بانک مرکزی نیز براساس منابع و دستورالعمل ها، ارز را برای واردات تخصیص خواهد داد.

وی ادامه داد: نمایندگان به من می گویند که باید بر اساس منابع ارزی کشور ارز تخصیص دهید که اعلام کردم برای جلوگیری از ایجاد مشکل در حوزه تولید از منابع ارزی آزاد شده نیز ارز اختصاص می دهیم.

رئیس کل بانک مرکزی تاکید کرد: در ابتدای سال قرار بود ۲۹.۵ میلیارد دلار به وزارت صنعت، معدن و تجارت داده شود اما برای اینکه که کشور با مشکل مواجه نشود تا این لحظه که سال تمام نشده است ۳۱ میلیارد و ۴۰۲ میلیون دلار به وزارت صمت ارز تخصیص داده شده است و بر اساس توافق با وزارت صمت تا سقف ۴۲ میلیارد دلار به این وزارتخانه ارز تخصیص می یابد تا بخش تولید کشور با مشکل مواجه نشود. 

وی در پایان خاطرنشان کرد: در بانک مرکزی در حوزه تخصیص ارز تلاش بر این است که تمام ارز براساس نیاز هر بخش تخصیص پیدا کند. بانک مرکزی ارز مورد نیاز وزارت صنعت، معدن و تجارت را تخصیص داده است و این وزارت صمت است که باید برای آن برنامه ‌ریزی کند.
انتهای پیام "
economy,"امروز بازار سرمایه ۷۷۷۴ واحد کاهش یافت تا شاخص کل به دو میلیون و ۱۶۸ هزار واحد برسد.
به گزارش ایسنا، برخورد بازار بورس به مقاومت ۲.۲ میلیون واحد منجر به روند کاهشی این بازار شده است؛ به طوری که در ۱۰ روز کاری اخیر فقط دو روز رنگ سبز به خود دید و هشت روز دیگر منفی شد.
امروز شاخص کل بورس اوراق بهادار تهران ۷۷۷۴ واحد کاهش یافت و به دو میلیون و ۱۶۸ هزار و ۳۲۷ واحد رسید.
شاخص کل هم‌وزن نیز ۳۱۵ واحد افت کرد و در عدد ۷۵۷ هزار و ۹۹۷ واحد ایستاد.
تعداد معاملات بورس بیش از ۳۷۳ هزار فقره به ارزش ۴۸۳۵ میلیارد تومان بود.
نقشه بازار  بورس ـ دوشنبه ۱۱ دی ۱۴۰۲
فملی، فولاد، شپدیس و شپنا بیشترین تاثیر منفی را بر شاخص کل داشتند. از سوی دیگر ذوب، خنصیر و داتام از نمادهای پرتراکنش مثبت امروز بودند و تکاردان منفی شد.
امروز بازار فرابورس نیز با ۹۴ واحد کاهش مواجه شد و به ۲۶ هزار و ۳۱۸ واحد رسید. تعداد معاملات این بازار ۲۷۴ هزار فقره به ارزش بیش از ۲۶۲ هزار میلیارد تومان بود.
بپاس، وسپهر، آریا و خاور بیشترین تاثیر منفی را بر شاخص فرابورس داشتند. فصبا، بمولد، ثپردیس و کرمان از نمادهای پرتراکنش بودند که به ترتیب دو نماد اول منفی و دو نماد دیگر مثبت شدند.
بازار نوآفرین به عنوان جدیدترین بازار فرابورس ایران، امروز با حضور معاونت علمی و فناوری رئیس جمهور، رئیس سازمان بورس و مدیرعامل فرابورس ایران رونمایی شد. تمرکز این بازار با دو تابلوی رشد و دانش‌بنیان بر پذیرش شرکت‌های نوآور، فناور و صنایع جدید است.
این شرکت‌ها از همه مزایای بازارهای اول و دوم شامل معافیت مالیاتی، توثیق سهام، سهولت در تامین مالی از طریق ابزارهای بازار سرمایه، قابلیت معامله سهام و مواردی از این دست برخوردار می‌شوند.
در حال حاضر ۱۰ شرکت دانش‌بنیان درخواست پذیرش در این بازار رو به فرابورس ارائه داده اند که سه شرکت پذیرش شده و ۳۰ شرکت هم کاندیدای پذیرش در تابلوی رشد هستند.
انتهای پیام"
