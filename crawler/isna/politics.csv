Class,Text
politics,"با توجه به نزدیک تر شدن به ایام انتخابات ۱۴۰۲، یکی از اعضای هیات علمی دانشگاه علامه طباطبایی در یادداشتی با عنوان «امکان‌های افزایش امید سیاسی در جمهوری اسلامی ایران برمبنای حضور حداکثری مردم و اقتدارملی» به بررسی ضرورت های حضور مردم در انتخابات پرداخته است.
به گزارش ایسنا، عباسعلی رهبر در این یادداشت تاکید کرده است: اگردغدغه ارتقاء امید جامعه برای پیشرفت جامعه و بالندگی مردم عزیزمان راداریم و اگرنگران جمهوریت و اسلامیت و آزادی و عدالت در جامعه هستیم لازمه است به منطق راهبردی افزون دهنده امید اجتماعی-سیاسی توجه نماییم.
در ادامه در این یادداشت آمده است:
به نظر می رسد توجه منطقی به نظام معنایی مردم سالاری دینی و روایت دستاوردهای  نظام جمهوری اسلامی ایران، احترام بیشتر  به کرامت مردم، توجه به وجود مسایل متعدد ولی قابل حل و حرکت عملی دولت می تواند به افزایش  امید سیاسی-اجتماعی و مشارکت بیشتر مردم کمک نماید.
جمهوری اسلامی ایران برمنطق نظام دانایی مردم سالاری دینی الگوی امید بخشی را برای رفاه و امنیت و معنویت مردم عزیز ایران قرار داده است. در «الگوی جمهوری اسلامی» نه تنها مردم‌سالاری و دین دو عنصر جدا از یکدیگر نیستند بلکه مردم‌سالاری برآمده از دین است.
مقام معظم رهبری اشاره دارند: «افرادی گمان نکنند که امام بزرگوار ما، انتخابات را از فرهنگ غربی گرفت و آن را قاطی کرد با تفکر اسلامی و شریعت اسلامی؛ نه، اگر انتخابات و مردم‌سالاری و تکیه‌ی به آراء مردم، جزو دین نمی بود و از شریعت اسلامی استفاده نمی شد، امام هیچ تقیدی نداشت؛ آن آدم صریح و قاطع، مطلب را بیان میکرد. این جزو دین است... باید شریعت اسلامی رعایت بشود. و گردش کار در این نظام به‌وسیله‌ی مردم‌سالاری است... کار، دست مردم است؛ این، پایه‌ی اصلی حرکت امام بزرگوار است.»
در واقع در این الگو «جمهوریت» از «اسلام» جدا نیست «در این کشور و در این نظام، اسلام با جمهوریت همراه است. جمهوریت ما از اسلام گرفته شده و اسلام ما اجازه نمی‌دهد در این کشور مردم‌سالاری نباشد. ما نخواستیم جمهوریت را از کسی یاد بگیریم؛ اسلام این را به ما تعلیم داد و املاء کرد. این ملت، متمسک به اسلام و معتقد به جمهوریت است. در ذهن این ملت و در این نظام، خدا و مردم در طول هم قرار دارند.»
در الگوی معنایی مردم سالاری دینی، منطق قدرت اجتماعی برآمده از حضور و حرکت مردمی با قدرت سیاسی و اعمال قدرت سیاسی توسط دولت ارتباط دوسویه ای دارد که تبدیل به دولت باظرفیت و جانعه توانمند برای بهزیستی اجتماعی و سیاسی خواهد شد. در نظام معنایی مردم سالاری دینی دیانت عقلانیت  جمهوریت عدالت معنویت خدمت رسانی در محور مرکزی کرامت اجتماعی-سیاسی به حضور حداکثری مردم و اقتدار ملی خواهد انجامید.            
در منطق امید بخشی رهبری معظم انقلاب برای جامعه امروز توجه به منطق محاسبات مردم سالاری دینی و اتفاقات تاریخی پرافتخار دیگر راه گشای اعتماد به نفس و امید برای حال و آینده خواهد بود که اهم مولفه های امید بخش از منظر ایشان عبارت است از :
اعتماد به خدا و سنن آفرینش، ‌ بی‌اعتمادی به دشمن و شناخت او... اعتماد به مردم و ایمانها... اعتقاد به خودباوری و اینکه ما میتوانیم، عقلانیت در رخداده های خاص، مبارزات منطقی قبل از انقلاب، گزینش مردم‌سالاری در نظام سیاسی کشور، تدوین قانون اساسی و سیاستهای کلی نظام، شعار وحدت اسلامی، مقاومت هوشمند، مدیریت دفاع مقدس از آغاز تا پایان جنگ، تعامل با دنیا براساس عزت، حکمت و مصلحت، شعار اعتماد به نفس، قدرت دفاعی.
لذا نگاه به دستاوردها و افتخارات ملی ایرانی اسلامی می تواند افق های جدید امید به آینده را برای نسل جوان ما باز نماید.      
رهبر انقلاب در بحث هویت‌شناسی و نگاه به مردم ایران برخلاف بسیاری از روشنفکران، نگاه بسیار مناسب و خوشبینانه و مثبتی نسبت به مردم ایران دارند و همیشه از ملت ایران به نیکی و سپاس یاد می‌کنند و مردم را یکی از موتورهای مهم رشد، توسعه‌ و پیشرفت همه جانبه‌ی کشور می‌دانند. ایشان بیانی دارند که می‌فرمایند ملت ایران راه خودش را پیدا کرده و حرکت را با منطق و خردگرایی و با توکل به خدا، با قدرت و همچنین با توکل به پیش برده است.
ایشان در عرصه امید آفرینی در انتخابات به رویکرد فازی مثبت اندیش واقع گرا توجه کافی دارند و  معتقدند  که بعضی‌ها برای دلسرد کردن مردم، دائم مشکلات کشور را یادآوری می‌کنند؛ در حالی‌که راه‌حل مشکلات، انتخابات است و برای رفع مشکلات باید در انتخابات شرکت کرد و از طرف دیگر اشاره دارند که انتخابات جهاد عمومی، مایه تقویت کشور و آبروی نظام اسلامی است و حضور گسترده و پرشور مردم در پای صندوق‌های رأی، به توفیق الهی مایه برکت و تأثیرات تحول‌آفرین در کشور خواهد شد و انتخابات مصونیت بخش در برابر توطئه‌ها و زمینه‌ساز ایران قوی خواهد بود. و این انتخابات و رأی دادن را، وظیفه شرعی، ملی و انقلابی، جشن ملی و احقاق حق آحاد مردم برای دخالت در سرنوشت کشورشان  می دانند.
در کنار حق و مسولیت مردم برای حضور حداکثری در انتخابات دولت هم باید زمینه های امید افزایی سیاسی و اجتماعی را فراهم نماید دولت می تواند با خبرخوب و ایجاد حال خوب به امیدافزایی کمک کند البته امید زمان دارد و امید بی زمان اثر کمتری دارد.        
دولت قوی و باظرفیت و جامعه توانمند لازم و ملزوم یکدیگرند که هم سیاست مهار متقابل یکدیگر را دارند (جامعه مانع خودسری حکومت و دولت مانع بی نظمی و رانت جویی) و هم هم افزا در قدرت اجتماعی و قدرت سیاسی و نظامی و اقتصادی.
 لازم به ذکر است که  ادراک  و احساس اثر بخشی در جهت امکان حل مسایل اجتماعی-سیاسی افزون دهنده امید جامعه است. والقاء مسایل حل نشده و مغالطه تعمیم ناروا هم کاهنده امید جامعه است.   جریان مثبت اندیشی و مطالبه مولفه های مهم مبقیه و محدثه انقلاب اسلامی با تاکید بر مردم سالاری دینی، عقلانیت سیاسی مردم مدار، عدالت فراگیرو کارگزاران صالح وعالم مسیر روشنی را برای آینده کشور عزیزمان ایران ترسیم می کند. البته این امید واقعی به معنای نادیده گرفتن  نقاط ضعف و آسیب های مهم در روند تمشیت و استمرار امرکارآمدی دولت  نیست ولازم است برای حضور پرشور و شعور مردم در اداره کشور سیاستگذاری مناسبتری را انجام دادو هشدارامام راحل و توجه حقیقی مقام معظم رهبری  را نسبت به نقش  مردم دراداره جامعه و تثبیت و استمرار نظام جمهوری اسلامی  را جدی تر از گذشته درنظرگرفت تا به اقتدار ملی رسید.
اقتدار ملی
انتهای پیام"
politics,"ایسنا/اصفهان رئیس ستاد انتخابات استان اصفهان گفت: نتایج بررسی‌های هیئت‌های نظارت بر انتخابات، از ۱۴ دی اعلام می‌شود.
محمدرضا جان‌نثاری، امروز(یکشنبه، سوم دی‌) در حاشیه جلسه ستاد انتخابات استان، گفت: در این نشست نیز همانند یکشنبه‌های هر هفته وضعیت اجرای انتخابات در استان بررسی شد.
وی ادامه داد: همچنین مرحله دوم دعوت از فرمانداران استان و بررسی روند اجرای انتخابات در شهرستان‌های استان نیز آغاز شده است و این هفته میزبان فرمانداران شهرستان شاهین شهر و میمه و شهرستان برخوار بودیم.
رئیس ستاد انتخابات استان اصفهان، گفت: فرمانداران این دو شهرستان گزارشی از فرایند اجرای انتخابات در این حوزه انتخابیه ارائه کردند که خوشبختانه مشکلی برای اجرای انتخابات نیست.
به گزارش ایسنا و به نقل از کمیته اطلاع رسانی انتخابات استان اصفهان، جان‌نثاری ضمن اشاره به دیدار مقام معظم رهبری با مردم کرمان و خوزستان و فرمایشات ایشان درخصوص انتخابات، بیان کرد: همه ما باید خود را مخاطب فرمایشات رهبر انقلاب بدانیم و وظایف خود را در این فرآیند به درستی انجام دهیم.
وی عنوان کرد: بررسی صلاحیت‌ها در هیئت‌های نظارت در حال انجام است و از ۱۴ دی ماه نتایج هیئت‌های نظارت اعلام می‌شود.
آمادگی شهرستان برخوار به منظور اجرای انتخابات
محمدرضا قربانی، فرماندار برخوار نیز گفت: شعب اخذ رأی در شهرستان تعیین شده است و مباحث اجرایی تا هفته آینده به اتمام خواهد رسید.
وی ادامه داد: در این شهرستان دو هیأت اجرایی در بخش مرکزی و بخش حبیب آباد پیش بینی و در بخش مرکزی ۵۸ شعبه و در بخش حبیب آباد ۱۸ شعبه در نظر گرفته شده است.
برگزاری انتخابات آشوریان و کلیمیان در شهرستان شاهین شهر
همچنین محمدرضا کاظمی طبا، فرماندار شهرستان شاهین شهر و میمه، گفت: برگزاری انتخابات اولویت نخست شهرستان است، ۱۰۳ شعبه در بخش مرکزی و ۱۸ شعبه در بخش میمه در نظر گرفته و مقدمات توسط هیأت‌های اجرایی انجام شده است.
وی ادامه داد: باتوجه به اینکه سه انتخابات(حوزه اصلی، آشوریان، کلیمیان و ارامنه) در شهرستان شاهین شهر و میمه و برخوار برگزار خواهد شد درصدد هستیم هر سه انتخابات با قوت و قدرت در راستای سیاست‌های کلی نظام برگزار شود.
کاظمی طبا عنوان کرد: در این دو شهرستان اقلیت‌های دینی نیز ساکن هستند از این رو انتخابات آشوریان، کلیمیان و ارامنه نیز برگزار خواهد شد.
انتهای پیام"
politics,"ایسنا/همدان نماینده مردم ملایر در مجلس ابرازامیدواری کرد که مسئولان توجه جدی به بحث مدیریت تورم و تأمین کالاهای اساسی مردم داشته باشند.
حجت‌الاسلام احد آزادیخواه در گفت‌وگو ایسنا، با بیان اینکه دولت سیزدهم یکی از پاک‌دست‌ترین و تلاشگرترین دولت‌ها در طول تاریخ انقلاب اسلامی است، اظهارکرد: باید معترف شویم شاهد اقدامات مؤثر دولت در استان همدان و عمران و آبادانی در شهرستان‌ها هستیم.
وی افزود: شاهد هستیم که دولتمردان برای گره‌گشایی و حل مسائل مردم و کشور کارهای مؤثری در سطح استان همدان انجام داده‌اند.
وی با بیان اینکه امروز در حوزه بنیاد مسکن، بهسازی و آسفالت روستاها و جدولگذاری معابر روستایی شاهد انقلابی بزرگ در استان همدان و ملایر هستیم، به توسعه و تقویت  زیرساختی شبکه توزیع برق، تبدیل سیم‌های مسی به کابل‌های خودنگهدار اشاره کرد.
آزادیخواه با اشاره به اینکه در بحث حوزه بهداشت و درمان نیز شاهد توسعه فضاهای درمانی در شهرستان‌ها هستیم، خاطرنشان کرد: در حوزه راهداری نیز عملکرد خوبی در سطح استان داریم و آسفالت راه‌های روستایی و روکش آسفالت معابر در استان و شهرستان ملایر در حال انجام است.
وی با اشاره به حوزه کشاورزی مطرح کرد: در بحث کاشت و خرید تضمینی گندم و تولید محصولات اساسی مثل سیر، گوجه‌فرنگی و سیب‌زمینی شرایط خوبی در استان حاکم است.
نماینده ملایر در خانه ملت با ابرازامیدواری از اینکه شاهد رفع مشکلات و کمبودهای موجود در حوزه مسکن باشیم و مردم طعم ملی مسکن را بچشند، به گسترش پهنای باند اینترنت و اقدامات انجام شده در حوزه فناوری اطلاعات، نصب دکل‌های مخابراتی و خریداری و نصب تجهیزات سخت افزاری در استان اشاره کرد.
وی یادآور شد: امیدواریم با مدیریت خوب دولتمردان، نیازهای اساسی جامعه تأمین شود و مسئولان توجه جدی به بحث مدیریت تورم و تأمین کالاهای اساسی مردم داشته باشند.
انتهای پیام"
politics,"زهرا ساعی نماینده دور دهم مجلس برای حضور در انتخابات تایید صلاحیت شد.
به گزارش ایسنا، صلاحیت زهرا ساعی نماینده مردم تبریز در مجلس دهم برای حضور در دوره دوازدهم انتخابات مجلس شورای اسلامی تایید شد.
او در حوزه انتخابیه تهران ثبت نام کرده است.
انتهای پیام"
politics,"ایسنا/کرمان معاون اول رئیس‌جمهور امروز ۱۴ دی ماه دقایقی پیش به منظور بررسی میدانی حادثه و رسیدگی به وضعیت مجروحان حادثه تروریستی روزگذشته گلزار شهدای کرمان، وارد استان شد.
به گزارش ایسنا، محمد مخبر دزفولی اکنون در حال عیادت از مجروحان حادثه تروریستی در گلزار شهدای کرمان در بیمارستان شهید باهنر است.
مخبر در بدو ورود به استان کرمان گفت: این جنایت بزرگ باذن الله پاسخ سختی دریافت می‌کند. رژیم صهیونیستی توان مقابله مستقیم را ندارد و این حادثه در ادامه استیصال و شکست رژیم جعلی صهیونیستی پس از عملیات طوفان الاقصی است.
انتهای پیام"
politics,"فرمانده اسبق سپاه پاسداران در واکنش به حادثه تروریستی در کرمان، گفت: مقاومت با کشتن زنان، کودکان و مردم بی‌گناه خاتمه نمی‌یابد، بلکه پایانش اسرائیل و صهیونیسم در جهان است.
به گزارش ایسنا، محسن رضایی در حساب کاربری خود در شبکه اجتماعی ایکس، نوشت: «پرچم و میدان مقاومتی که قاسم در جهان آغاز کرده، با انتقام، پاسخ کور و کشتن زنان و کودکان و مردم بیگناه خاتمه نمی‌یابد، بلکه پایان آن، پایان اسرائیل و صهیونیزم در جهان است. منتظر باشید.»
انتهای پیام"
politics,"امروز فرصت ۵ روزه نمایندگان برای ارائه و ثبت پیشنهادات به لایحه بودجه ۱۴۰۳ در سامانه مجلس به پایان می رسد.
به گزارش ایسنا، امسال روند بررسی لایحه بودجه طبق اصلاحات انجام شده در ماده ۱۸۲ آیین نامه داخلی تغییر کرده است؛ بدین شکل که دولت بودجه را در دو بخش به مجلس تقدیم می کند؛ بخش اول شامل ماده­ واحده مشتمل بر احکام مورد نیاز برای اجرای بودجه کل کشور، سقف منابع بودجه عمومی دولت به تفکیک درآمدها و واگذاری دارایی­‌های سرمایه­‌ای و مالی و اجزای اصلی آنها، ترازهای عملیاتی، سرمایه‌­ای و مالی بودجه عمومی دولت و فروض برآورد منابع و مصارف بودجه است.
دولت بخش اول لایحه بودجه را به صورت رسمی در ۱۴ آذر تقدیم مجلس کرد مجلس کلیات را در جلسه علنی روز ۲۱ آذر مورد بررسی قرار داد و آن را رد کرد؛ دولت مجددا کلیات لایحه بودجه مخالفت کردند لذا دولت اصلاحات در بودجه اعمال کرد که بعد از بررسی مجدد در جلسه روز ۲۹ آذر، کلیات لایحه اصلاحیه بودجه ۱۴۰۳ تصویب شد.
طبق آیین نامه داخلی مجلس، نمایندگان از زمان تصویب کلیات پنج روز فرصت برای ثبت پیشنهادهای خود در سامانه دارند.
پس از آن کمیسیون­ های تخصصی مجلس مهلت پنج روزه‌ای برای رسیدگی به پیشنهادهای نمایندگان ارائه گزارش به کمیسیون تلفیق دارد. سپس کمیسیون تلفیق موظف است حداکثر ظرف ۱۰ روز (بدون احتساب تعطیلات رسمی) به پیشنهادهای واصله از کمیسیون­‌ها رسیدگی کرده و گزارش آن را در سامانه بارگذاری کند.
پس از بارگذاری گزارش کمیسیون تلفیق، کمیسیون­‌ها و نمایندگان می‌­توانند ظرف سه روز پیشنهادهای خود را در مورد گزارش کمیسیون تلفیق ثبت کنند. سپس این گزارش در جلسات علنی مجلس مورد رسیدگی قرار می گیرد.
پس از اتمام رسیدگی بخش اول لایحه بودجه، مصوبه مجلس به شورای نگهبان ارسال و پس از تأیید آن شورا به دولت ابلاغ می شود.
دولت موظف است حداکثر ۱۰ ­روز از زمان ابلاغ بخش اول قانون بودجه، بخش دوم لایحه بودجه مربوط به جداول تفصیلی مشتمل بر ارقام بودجه را به مجلس ارسال کند.
انتهای پیام"
politics,"در پی حادثه تروریستی چند روز گذشته در کرمان و شهادت نزدیک به ۹۰ نفر از هموطنان شرکت کننده در مراسم چهارمین سالگرد شهید سردار قاسم سلیمانی، مردم سراسر کشور امروز ۱۵ دی همزمان با تشییع و خاکسپاری شهدا در کرمان بعد از اقامه نماز جمعه با شرکت در راهپیمایی خشم و انزجار خود را از طراحان و عاملان این جنایت اعلام کردند.
راهپیمایی مردم تبریز در محکومیت جنایت تروریستی کرمان
نمازگزاران تبریزی پس از اقامه نماز جمعه با حضور در راهپیمایی، جنایت تروریستی در کرمان را محکوم کردند.
نمازگزاران تبریزی امروز، ۱۵ دی، پس از اقامه نماز جمعه از مقابل مصلی امام خمینی(ره) تا میدان ساعت با محکوم کردن جنایات تروریستی کرمان راهپیمایی کردند.
به گزارش ایسنا، مردم تبریز در این راهپیمایی با در دست داشتن تصاویری از امام خمینی (ره) و رهبر معظم انقلاب و سردار سلیمانی با مشت‌های گره کرده، فریاد الله اکبر، لا اله الا الله، مرگ بر آمریکا، مرگ بر اسرائیل، مرگ بر ضد ولایت فقیه را سر دادند.
هم‌چنین نمازگزاران با سر دادن شعارهای، "" مرگ بر آمریکا، مرگ بر صهیونیست، ایران دوباره غوغاست، هیهات من الذله، این‌بار نوبت ماست هیهات من الذله، این انقلاب پا برجاست، داعشی صهیونیست نابودیت نزدیک است"" جنایات تروریستی کرمان را محکوم کردند.
به گزارش ایسنا، در تمامی شهرستان‌های استان آذربایجان‌شرقی نیز راهپیمایی محکومیت این جنایت تروریستی برگزار شد.
برگزاری راهپیمایی محکومیت حادثه تروریستی زائران گلزار شهدای کرمان در ارومیه
راهپیمایی محکومیت حادثه تروریستی زائران گلزار شهدای کرمان امروز جمعه ۱۵ دی ماه در ارومیه برگزار شد.
مردم ولایتمدار ارومیه پس از اقامه نماز جمعه با حضور پرشور خود از مقابل مصلی امام خمینی شهر با سر دادن شعارهای""مرگ بر اسرائیل""، ""مرگ بر منافق""،""خونی که در رگ ماست هدیه به رهبر ماست""،""پر پر شدن در راه حاج قاسم، اوج عبادت ماست"" انزجار خود را از دشمنان اسلام و انقلاب اعلام کرده و با خانواده های شهدا ابراز همدردی کردند.
برگزاری راهپیمایی مردم البرز در محکومیت حادثه تروریستی کرمان
مردم استان البرز پس از نماز جمعه ۱۵ دی ماه در محکومیت حادثه‌ تروریستی کرمان راهپیمایی کردند.
به گزارش ایسنا، مردم در مرکز استان البرز، همزمان با سایر استان‌های کشور، پس از اقامه نماز جمعه با طی کردن مسیر مصلی کرج به سمت امام زاده حسن(ع) جنایت تروریستی کرمان را محکوم کردند.
در دیگر شهرستان‌های البرز هم راهپیمایی برگزار شد.
مردم چهارمحال و بختیاری جنایات استکبار جهانی در سالگرد شهید سلیمانی را محکوم کردند
مردم ولایتمدار چهارمحال و بختیاری پس از اقامه نماز جمعه با حضور در راهپیمایی، جنایت تروریستی در کرمان را محکوم کردند.
به گزارش ایسنا، مردم ولایتمدار و انقلابی چهارمحال و بختیاری امروز، ۱۵ دی، پس از اقامه نماز جمعه از مقابل مصلی امام خمینی(ره) شهرکرد تا چهارراه بوعلی سینا، با محکوم کردن جنایات تروریستی کرمان راهپیمایی کردند.
در این راهپیمایی مردم همراه با مدیران و مسئولین استان، در کنار نماینده ولی فقیه و استاندار چهارمحال و بختیرای، با در دست داشتن تصاویری از امام خمینی (ره) و رهبر معظم انقلاب و سردار سلیمانی با مشت‌های گره کرده، فریاد الله اکبر، لا اله الا الله، مرگ بر آمریکا، مرگ بر اسرائیل، مرگ بر ضد ولایت فقیه را سر دادند و جنایات تروریستی کرمان را محکوم کردند.
در تمامی شهرستان‌های چهارمحال و بختیاری نیز راهپیمایی محکومیت این جنایت تروریستی برگزار شد.
راهپیمایی مردم بجنورد در پی محکومیت انفجار تروریستی کرمان برگزار شد
مردم بجنورد امروز ۱۵ دی ماه بعد از پایان نماز جمعه با انجام راهپیمایی انفجار تروریستی کرمان را محکوم کردند.
در این راهپیمایی مردم با سردادن شعارهای مرگ بر آمریکا، مرگ بر اسرائیل، مرگ بر انگلیس، مرگ بر داعشی و تکفیری انزجار خود را از این اقدام تروریستی نشان دادند.
چه غزه چه کرمان جانم فدای ایران، کرمان شده کربلا مهدی بیا مهدی بیا از دیگر شعارهای بود که امروز در پی این اقدام تروریستی ناجوانمردانه توسط راهپیمایی کنندگان سر داده شد.
در پایان راهپیمایی نیز قطع نامه ای در محکومیت این اقدام خوانده شد.
حضور مردم بیرجند در راهپیمایی محکومیت حادثه تروریستی کرمان
در پایان نماز جمعه امروز ۱۵  دی در بیرجند نمازگزاران در محکومیت حادثه تروریستی کرمان تظاهرات کردند.
تجمع مردمی در محکومیت حادثه تروریستی کرمان در اهواز
مردم اهواز در محکومیت حادثه تروریستی کرمان، تجمع کردند و بار دیگر انزجار خود را نسبت به دشمنان جمهوری اسلامی ایران نشان دادند.
مردم همیشه در صحنه خوزستان و اهواز امروز (۱۵ دی ماه) بعد از اقامه نماز جمعه در واکنش به حادثه تروریستی اخیر در کرمان که منجر به شهادت تعدادی از هموطنان مان شد، تجمع کردند و انزجار خود را نسبت به این اقدام نشان دادند.
به گزارش ایسنا، مردم اهواز با تجمع در بلوار آیت الله بهبهانی شعارهای ""الله الله اکبر""، ""مرگ بر ضد ولایت فقیه""، ""حسین حسین شعار ماست شهادت افتخار ماست""، ""مرگ بر اسرییل"" و ""مرگ بر آمریکا"" سردادند.
مردم اهواز که با حضور پرشور در این تجمع همدری خود را با خانواده شهدا و مصدومان حادثه تروریستی کرمان اعلام کردند، با مشت های گره کرده خود نیز شعار ""لبیک یا خامنه ای"" سردادند.
راهپیمایی مردم زنجان در محکوم کردن حادثه تروریستی کرمان فردا برگزار می شود
راهپیمایی گرامی‌داشت شهدای حادثه تروریستی کرمان و دیدار با رئیس‌جمهور همزمان با سفر آیت‌الله رئیسی به استان زنجان برگزار می‌شود.
همزمان با سفر رئیس‌جمهور به استان زنجان راهپیمایی گرامی‌داشت شهدای حادثه تروریستی کرمان و دیدار با رئیس جمهور روز شنبه ۱۶ دی ماه برگزار می‌شود.
این مراسم ساعت ۹:۳۰ صبح از میدان قائم تا مصلی زنجان برگزار خواهد شد و زنجانی‌ها در این مراسم علاوه بر اعلام انزجار از حادثه تروریستی کرمان با رئیس‌جمهور دیدار خواهند داشت.
مردم قزوین حادثه تروریستی کرمان را محکوم کردند
قزوینی‌ها هم چند ساعت پس از حادثه تروریستی کرمان به صورت خودجوش به خیابان‌ آمدند و فریاد مرگ بر تروریست سر دادند، برخی در فضای مجازی واکنش نشان دادند و برخی با صدور بیانیه جنایت کرمان را محکوم کردند و امروز جمعه ۱۵ دی ماه پس از اقامه نماز جمعه راهپیمایی اعتراضی در محکومیت تروریسم و رژیم صهیونیستی در شهرهای مختلف استان قزوین برگزار شد.
راهپیمایی نمازگزاران سمنانی در محکومیت اقدامات تروریستی کرمان و غزه
نمازگزاران در شهرهای مختلف استان سمنان جنایت دشمنان در به شهادت رساندن زائران سردار سلیمانی و همچنین تداوم جنایات صهیونیست ها در غزه را محکوم کردند.
مراسم راهپیمایی مردم شهر سمنان در محکومیت حادثه تروریستی و شهادت جمعی از هموطنان و زائران مرقد شهید سلیمانی بعد از اقامه نمازجمعه در سمنان برگزار شد.
در این راهپیمایی که با حضور اقشار مختلف مردم و مسئولان برگزار شد، بر پاسخ قاطع به جنایتکاران و عوامل موثر در این جنایات تاکید شد.
همچنین نمازگزاران دیگر مناطق استان و از جمله در مراکز شهرستان های هشتگانه استان نیز با حضور در این راهپیمایی،بر لزوم تداوم راه شهدا تاکید شد.
این نمازگزاران بعد از اقامه نمازجمعه با حضور در راهپیمایی، جنایت آمریکا و اسرائیل در حمایت از تروریست ها و خصوصاً جنایت گلزار شهدای کرمان و ادامه کشتار در نوار غزه را محکوم کردند.
شورای هماهنگی تبلیغات اسلامی استان سمنان نیز در پایان این مراسم، قطعنامه‌ای در محکومیت جنایت تروریستی کرمان، صادر کرد.
انزجار مردم سیستان و بلوچستان از جنایت تروریست‌های تکفیری و صهیونیستی در حادثه کرمان
مردم ولایت‌مدار زاهدان و سیستان و بلوچستان امروز جمعه همزمان با سراسر کشور در تجمع خود از جنایت تروریست‌های تکفیری و صهیونیستی در کرمان اعلام انزجار کردند.
اقشار مختلف مردم شیعه و سنی سیستان و بلوچستان در تجمع خود بعد از اقامه نماز جمعه جنایت تروریست‌های تکفیری و صهیونیستی در کرمان را محکوم کردند.
حادثه تاسفبار تروریستی در مراسم چهارمین سالگرد شهادت حاج قاسم سلیمانی، سردار دلها که منجر به شهادت و مجروح شدن تعدادی از هموطنان عزیز و بیگناه گردید، موجب تاثر همگان و ملت شهیدپرور سیستان و بلوچستان شد.
مردم با سر دادن شعار مرگ بر آمریکا، مرگ بر اسرائیل و مرگ بر داعش تکفیری اعلام انزجار خود را از عاملین این حادثه تروریستی اعلام کردند.
همچنین ادارات، سازمانها، نهادها، سران طوایف و ائمه جمعه شیعه و سنی و گروهای مختلف مردمی در بیانیه های مختلف این جنایت را محکوم کردند.
کرمانشاهیان جنایت تروریستی کرمان را محکوم کردند
راهپیمایی مردم کرمانشاه در محکومیت جنایت تروریستی اخیر در کرمان برگزار شد.
مردم کرمانشاه، امروز(۱۵ دی) پس از برگزاری نماز عبادی سیاسی جمعه، با شرکت در راهپیمایی، جنایت تروریستی اخیر در کرمان در سالروز شهادت حاج قاسم سلیمانی را محکوم کردند.

این راهپیمایی با حضور نمازگزاران، از مقابل مسجد جامع کرمانشاه آغاز و تا میدان آزادی ادامه داشت.

حاضرین در این راهپیمایی با سردادن شعارهای مرگ بر آمریکا، مرگ بر اسراییل، مرگ بر داعشی، مرگ بر منافق،  لبیک یا حسین و تازنده‌ایم رزمنده‌ایم،  اقدام تروریستی اخیر در کرمان که منجر به شهادت و مجروح شدن جمعی از شرکت کنندگان در مراسم سالگرد شهادت حاج قاسم سلیمانی شد، را محکوم کردند.

راهپیمایان کرمانشاهی که تصاویری از مقام معظم رهبری و شهید سلیمانی را در دست داشتند، با مداحی مداحان اهل بیت(ع) به عزاداری پرداختند.

نماینده ولی فقیه در استان و امام جمعه کرمانشاه، استاندار و جمعی از مسئولین نیز همگام با مردم در این راهپیمایی شرکت داشتند.

در دیگر شهرهای استان کرمانشاه نیز چنین مراسمی برگزار شد. 
فردا(شنبه) نیز دانشگاهیان استان با برگزاری تجمع اعتراضی این جنایت تروریستی را محکوم خواهند کرد.
اعلام انزجار مردم گرگان از عاملان حادثه تروریستی کرمان 
مردم دارالمؤمنین گرگان با برگزاری راهپیمایی باشکوه، خشم و انزجار خود را از عاملان حادثه تروریستی کرمان اعلام کردند.
ظهر امروز «۱۵ دی ماه ۱۴۰۲» نمازگزاران گرگانی همزمان با سراسر کشور پس از اقامه نماز جمعه با برگزاری راهپیمایی هزاران نفری از مصلای وحدت این شهر تا امامزاده عبدالله (ع) حرکت و خشم و انزجار خود را از عاملان انفجارهای تروریستی چهارمین سالگرد شهادت سردار دل‌ها «حاج قاسم سلیمانی» در کرمان و به شهادت رساندن زنان، مردان و کودکان بی‌گناه اعلام کردند.
حضور دختران و پسران دانش‌آموز و دانشجوی دهه‌های ۸۰ و ۹۰ در میان راهپیمایی‌کنندگان که سربندهای منقش به پرچم مقدس سه رنگ جمهوری اسلامی ایران، «یا فاطمه زهرا (س)» و «یا حسین (ع)» به پیشانی بسته بودند، شور و حال وصف ناپذیری را به این راهپیمایی بخشیده بود.
راهپیمایان با فریاد «الله اکبر، خامنه‌ای رهبر»، «این بار نوبت ماست، هیهات من الذله – این انقلاب پابرجاست، هیهات من الذله – این نقشه آمریکاست، هیهات من الذله – دست یهود پیداست، هیهات من الذله»، «مرگ بر آمریکا»، «مرگ بر اسرائیل»، «دریای خون به پا شد، کرمان کربلا شد»، «یاایها المسلمون، کرمان شده غرق خون» «از خون پاک شهدا، ایران شده کربلا»، «حیدر حیدر»، «یا حسین» و «حسین حسین شعار ماست، شهادت افتخار ماست» مسیر تعیین شده برای راهپیمایی را پیمودند.
زنان و مردان خشمگین دارالمؤمنین مرکز استان گلستان که پرچم سه رنگ ایران، فلسطین و حزب الله را بر دست داشتند، با فریاد «رهبر والامقام، انتقام انتقام»، «لشکر والامقام، انتقام انتقام» و «سپاه والامقام، انتقام انتقام» خواستار انتقام از عاملان و حامیان این جنایت کور تروریستی عوامل تکفیری صهیونیستی شدند.
در پایان قطعنامه تظاهرات سراسری محکومیت این جنایت بشری که از سوی شورای هماهنگی تبلیغات اسلامی صادر شده بود، قرائت شد و راهپیمایی‌کنندگان با مشت‌های گره کرده و فریاد شعارهای «مرگ بر آمریکا» و «مرگ بر اسرائیل» مهر تأیید بر آن زدند.
راهپیمایی مردم رشت در محکومیت جنایت تروریستی کرمان
 مردم شهر رشت همزمان با سراسر کشور پس از اقامه نماز جمعه امروز با حضور گسترده و پرشور در تظاهرات محکومیت جنایت تروریستی گلزار شهدای کرمان، خشم و نفرت خود را از جنایات پایان‌ناپذیر استکبار جهانی و در راس آن آمریکا و رژیم صهیونیستی علیه ملت مسلمان و انقلابی ایران را اعلام کردند.
مردم اراک در محکومیت فاجعه تروریستی کرمان راهپیمایی کردند
 مردم اراک پس از اقامه نماز جمعه، با حضور در خیابان، اقدام تروریستی در کرمان را محکوم و از عاملان این فاجعه ابراز انزجار کردند.
این راهپیمایی امروز، ۱۵ دی با حضور اقشار مختلف مردم از مقابل مصلی اراک تا میدان سلمان فارسی برگزار شد و راهپیمایان با سردادن شعار این اقدام تروریستی را محکوم کردند.
پیر و جوان، از همه اقشار در این تجمع حاضر شدند و خطاب به دشمنان فریاد سر داده و اعلام کردند که با اینگونه حرکات نمی‌توانند در وحدت و همبستگی ملت ایران هیچگونه خللی ایجاد کنند.
این راهپیمایی در ۲۷ نقطه از استان مرکزی برگزار شده است.
تظاهرات مازندرانی‌ها در محکوم کردن اقدام وحشیانه تروریست‌ها در کرمان
در ادامۀ تظاهرات جمعه‌های خشم و انزجار، مازندرانی‌ها اقدام وحشیانه تروریست‌ها در کرمان را محکوم کردند.
به گزارش ایسنا، مازندرانی‌ها در روز ۱۵ دی ۱۴۰۲، پس از برگزاری نماز جمعه در راهپیمایی انزجار خود را نسبت به جنایت‌های وحشیانۀ صهیونیست‌ها و اذناب داخلی آنان، اعلام و مرگ بر اسرائیل و آمریکا را فریاد زده و از مقاومت مردم غزه و مظلومیت مردم کرمان حمایت کردند.
راهپیمایی مردم همدان در محکومیت عملیات تروریستی کرمان
اجتماع مردم ولایت‌مدار و شهیدپرور همدان، بعد از نماز عبادی-سیاسی جمعه در محکومیت حادثه تروریستی کرمان مقارن با سالگرد شهادت سردار سلیمانی در مسیر گلزار شهدا و شهادت تعدادی از هموطنان و زائران مزار سیدالشهدا مقاومت برگزار شد.
در این اجتماع، اقشار مختلف مردمی همچون جوانان و نوجوانان این اقدام ددمنشانه را محکوم کردند.
نمازگزاران یزدی حادثه تروریستی کرمان را محکوم کردند
به گزارش ایسنا، نمازگزاران یزدی هم در پایان برپایی نماز جمعه در محکومیت حمله تروریستی گلزار شهدای کرمان از محل مسجد ملااسماعیل تا مجموعه امیرچخماق راهپیمایی کردند و با سر دادن شعارهایی بر ضد حامیان تروریسم، خواستار برخورد جدی با عاملان این جنایت شدند.
راهپیمایی مردم یاسوج در محکومیت حادثه تروریستی کرمان
مردم شهر یاسوج، مرکز استان کهگیلویه و بویراحمد امروز ۱۵ دی ماه ۱۴۰۲ پس از نماز جمعه با انجام راهپیمایی انفجار و حادثه تروریستی کرمان را محکوم کردند.
در این راهپیمایی مردم با سردادن شعارهای مرگ بر آمریکا، مرگ بر اسرائیل، مرگ بر انگلیس، مرگ بر داعشی و تکفیری انزجار خود را از این اقدام تروریستی نشان دادند.
چه غزه چه کرمان جانم فدای ایران، کرمان شده کربلا مهدی بیا مهدی بیا از دیگر شعارهای بود که امروز در پی این اقدام تروریستی ناجوانمردانه توسط راهپیمایی کنندگان سر داده شد.
به گزارش ایسنا، در پایان راهپیمایی نیز قطعنامه ای در محکومیت این اقدام تروریستی قرائت شد.
انتهای پیام"
politics,"ویژه‌برنامه انتخاباتی «شش در دو»، دوشنبه ۱۱ دی به بحث رقابت انتخاباتی و نقش جریان‌های سیاسی می‌پردازد.
به گزارش ایسنا، در سومین برنامه «شش در دو» که ویژه دوازدهمین دوره انتخابات مجلس شورای اسلامی و ششمین دوره انتخابات مجلس خبرگان است، «امیرحسین جوانشیر فعال سیاسی و رسانه» و «سجاد سالک رئیس‌ دفتر سیاسی حزب ندای ایرانیان» به ابعاد مختلف رقابت انتخاباتی در کشور می‌پردازند. همچنین در این برنامه تأثیر انتخابات در فضای سیاسی‌اجتماعی کشور و همین‌طور رعایت اخلاق انتخاباتی مورد توجه است.
 گفتنی است؛ ویژه‌برنامه انتخاباتی «شش در دو» کاری مشترک از خبرگزاری دانشجویان ایران (ایسنا)، رادیو گفت‌وگو و روزنامه جام‌جم است و روزهای دوشنبه به‌صورت هفتگی در یکی از استودیوهای سازمان صداوسیما تولید و به‌صورت زنده پخش می‌شود.
 بر پایه این خبر، این ویژه‌برنامه با اجرا و سردبیری امین صبحی و تهیه‌کنندگی حسین ماکنعلی تولید و از پخش زنده خبرگزاری دانشجویان ایران، نرم‌افزار کاربردی ایران صدا و موج اف‌ام ردیف ۵/۱۰۳مگاهرتز رادیو گفت‌وگو پخش می‌شود.
 نسخه مکتوب و آنلاین این برنامه برای دسترسی راحت‌تر مخاطبان در خروجی خبرگزاری دانشجویان ایران (ایسنا) و مؤسسه مطبوعاتی جام‌جم در دسترس است.
 مخاطبان این برنامه می‌توانند دیدگاه‌ها و نظرات خود در خصوص مباحث انتخاباتی را به سامانه پیامکی ۳۰۰۰۰۱۰۳۵ ارسال کنند.
 انتهای پیام/"
politics,"عکسی از مسیر منتهی به گلزار شهدای کرمان که در آن حادثه انفجار رخ داد
ایسنا/کرمان بعد از ظهر امروز(چهارشنبه ۱۳ دی) حوالی ساعت ۱۵ در جریان مراسم چهارمین سالروز شهادت سردار سپهبد حاج‌قاسم سلیمانی، ۲ انفجار تروریستی در مسیر منتهی به گلزار شهدای کرمان روی داد که براساس اعلام منابع رسمی، تاکنون به شهادت ۹۵ و زخمی شدن۲۱۱ تن انجامیده است.
به گزارش ایسنا، این انفجارها که در محدوده چهارراه جبلیه کرمان روی داده به گفته معاون سیاسی استاندار کرمان یک حمله تروریستی بوده است.
به گزارش ایسنا، گزارشات رسمی، شنیده شدن دو صدای انفجار به فاصله ۱۰ دقیقه در مسیر منتهی به گلزار شهدای کرمان را تایید کرده است.
انتقال مجروحان حادثه تروریستی در محدوده گلزار شهدای کرمان پایان یافته
به گزارش ایسنا و به نقل از مسوولان دانشگاه علوم پزشکی کرمان، کار انتقال مجروحان حادثه به بیمارستان ها پایان یافته است.
مسوولان دانشگاه علوم پزشکی کرمان از مردم درخواست و تاکید دارند به دلیل ازدحام جمعیت به بیمارستان‌ها مراجعه نکنند، اسامی شهدا و مجروحان تا دو ساعت دیگر در سایت دانشگاه علوم پزشکی و بیمارستان شهید باهنر کرمان بارگذاری خواهد شد.
تعداد زیادی کودک در بین شهدا وجود دارد
به گزارش ایسنا،‌ کار انتقال مجروحان حادثه تروریستی کرمان محدوده گلزار شهدای کرمان پایان یافته و مجروحان به بیمارستان‌های سیدالشهدا، شهید باهنر، افضلی پور و پیامبر اعظم کرمان منتقل شدند و دیگر بیمارستان ها نیز در حالت آماده باش هستند.
بنا بر مشاهده خبرنگاران تعداد زیادی کودک در بین شهدا وجود دارد و تعداد زیادی نیز قطع عضو شده‌اند.
تعداد شهدای حادثه تروریستی ۹۵ نفر است
به گزارش ایسنا، محمد صابری رئیس اورژانس کرمان اعلام کرد: تعداد شهدای حادثه تروریستی ۹۵ نفر است و در اعلام قبلی به دلیل آنکه ۸ نفر از شهدا هم در بیمارستان و هم در پزشکی قانونی شمارش شده بودند لذا آمار به اشتباه ۱۰۳ نفر اعلام کرده بودیم.
وی در واکنش به شایعاتی در خصوص حمله تروریستی به یکی ازبیمارستان کرمان گفت: حمله تروریستی به بیمارستان های کرمان را کاملا تکذیب می‌کنیم.
  اسامی ۹۱ مصدوم حادثه تروریستی کرمان اعلام شد
سازمان اورژانس کشور اسامی ۹۱ تن از مصدومان حادثه تروریستی کرمان را اعلام کرد.
سازمان اورژانس کشور اسامی۹۱ تن از مصدومان حادثه تروریستی کرمان را اعلام کرد. از میان این ۹۱ مصدوم تاکنون پنج تن از مراکز درمانی ترخیص شده‌اند. همچنین اورژانس علت بستری شدن برخی از این افراد را نیز اعلام کرده است.
پیش از این بابک یکتاپرست، سخنگوی سازمان اورژانس کشور به ایسنا گفته بود که ۱۸۸ تن درپی این حادثه تروریستی که همزمان با برگزاری چهارمین مراسم سالگرد شهادت شهید سلیمانی در گلزار شهدای  کرمان رخ داد، مصدوم شده و ۹۵ نفر نیز به شهادت رسیده‌اند.
بیمارستان‌های کرمان به گروه خونی O منفی نیاز دارند
به گزارش ایسنا، دکتر مهدی احمدی‌نژاد رئیس دانشگاه علوم پزشکی کرمان گفت که هیچ مجروحی به خارج از کرمان منتقل نشده است.
وی با تاکید بر این مطلب که هیچ کمبودی در امدادرسانی نداریم و اتاق‌های عمل فعال است و تعدادی هم در بخش‌های ویژه و معمولی بستری هستند، افزود: بیمارستان‌های با کمبود گروه خونی o منفی مواجه هستند.
هم‌چنین یکتاپرست نیز اعلام کرد: آمار شهدا به ۹۵ نفر و مصدومان ۱۸۸ نفر رسیده که در چهار مرکز درمانی بستری و تیم تخصصی درمانی از تهران در حال آماده شدن است تا در صورت نیاز به کرمان اعزام شوند.
هم‌چنین مدیرعامل جمعیت هلال احمر استان کرمان نیز گفت: با توجه به کمبود گروه خونی (O منفی) در استان کرمان لطفا تمامی امدادگران، داوطلبان، جوانان جمعیت هلال احمر و عموم مردم جهت اهدای خون به سازمان انتقال خون واقع در بلوار ۲۲ بهمن مراجعه نمایید.
آمادگی انتقال خون درپی حادثه تروریستی کرمان/ درخواست از دارندگان گروه خونی O منفی در کرمان
سخنگوی سازمان انتقال خون از آمادگی و تمهیدات لازم برای تامین خون مورد نیاز مجروحین حادثه تروریستی در کرمان خبر داد.
به گزارش ایسنا، بشیر حاجی بیگی با تسلیت به مناسبت شهادت جمعی از هموطنان در مسیر منتهی به گلزار شهدای کرمان گفت: تمام تمهیدات لازم برای تامین خون مورد نیاز مجروحین این حادثه تروریستی، دیده شده است و همکاران ما در انتقال خون استان کرمان، با تمام توان در خدمت این عزیزان هستند. در صورت نیاز به خون و فرآورده های خونی بیشتر، این کار از طریق شبکه ملی خون‌رسانی در سریع‌ترین زمان اتفاق خواهد افتاد و جای هیچ نگرانی نخواهد بود.
سخنگوی سازمان انتقال خون ادامه داد: با توجه به اینکه در حوادث غیر مترقبه، مصرف خون گروه O منفی بالا می‌رود لذا از هموطنان به ویژه در استان‌های همجوار کرمان دعوت می‌شود برای اهدای خون از گروه O منفی به مراکز انتقال خون مراجعه کنند.
افزایش مصدومان حادثه تروریستی کرمان به ۱۸۸ نفر/ اختصاص یک فروند هواپیما برای انتقال مصدومان
سخنگوی اورژانس کشور اعلام کرد که یک فروند هواپیمای ‌C-۱۳۰ برای انتقال مصدومان حادثه تروریستی کرمان اختصاص یافت.
بابک یکتاپرست در گفت‌وگو با ایسنا درباره آخرین وضعیت امدادرسانی به مصدومان حادثه تروریستی کرمان که عصر امروز و در جریان برگزاری چهارمین مراسم سالگرد شهادت سردار سلیمانی رخ داد، گفت: آخرین آمارها حاکی از افزایش شمار مصدومان به ۱۸۸ نفر است. شمار شهدا همچنان ۹۵ نفر است اما با توجه به وخامت حال برخی از مصدومان احتمال افزایش شهدا وجود دارد.
وی همچنین گفت که ارتش جمهوری اسلامی ایران یک فروند هواپیمای سی ۱۳۰ را برای انتقال مصدومان اختصاص داده است. 
افزایش شمار شهدای انفجارهای تروریستی کرمان به ۱۰۳ شهید
رییس اورژانس کرمان اعلام کرد: با شهادت برخی دیگر از مجروحان انفجارهای تروریستی عصر امروز مسیرهای گلزار شهدا، شمار شهدا به ۹۵ نفر افزایش یافته است.
دکتر صابری گفت: شمار مجروحان ۱۴۱ نفر است که تعدادی از آنان حال‌شان وخیم است.
به گفته وی، مصدومان به بیمارستان های پیامبر اعظم، باهنر، شفا و افضلی پور انتقال یافته‌اند.
صابری ادامه داد: آمادگی برای انتقال مجروحان وجود دارد و اورژانس کشور نیز هواپیمایی آماده کرده اما هنوز درخواست نیازی داده نشده؛ همه ظرفیت ها در حالت آماده باش هستند.
اعلام سه روز عزای عمومی در استان کرمان
در پی عملیات تروریستی در کرمان و شهادت جمعی از هموطنانمان، سه روز عزای عمومی در استان اعلام شد. 
به گزارش ایسنا، در پی حادثه تروریستی عصر امروز (چهارشنبه ۱۳ دی ماه) که در مسیر گلزار شهدای کرمان و در چهارمین سالگرد شهادت سپهبد شهید حاج قاسم سلیمانی اتفاق افتاد، سه روز عزای عمومی در استان کرمان اعلام شد. 
هیئت دولت نیز در پی این حادثه تروریستی، فردا پنجشنبه ۱۴ دی ماه را در سراسر کشور عزای عمومی اعلام کرد. 
نماینده ولی‌فقیه در استان و امام‌ جمعه کرمان و استاندار کرمان نیز در پی شهادت جمعی از هموطنان در حادثه تروریستی مراسم سالگرد شهادت سپهبد سلیمانی، پیام تسلیت صادر کردند.
اعلام آمادگی ارتش برای همکاری با هلال احمر در انتقال مجروحان حادثه تروریستی به تهران
رئیس جمعیت هلال احمر گفت: هواپیمایی ارتش و همچنین سازمان هواپیمایی کشور برای کمک به هلال‌احمر در انتقال مجروحان حادثه تروریستی کرمان به تهران، اعلام آمادگی کردند.

به گزارش پایگاه اطلاع‌رسانی جمعیت هلال‌احمر؛ دکتر پیرحسین کولیوند با اشاره به اینکه تلاش هلال احمر برای امدادرسانی به مجروحان حادثه تروریستی کرمان ادامه دارد، افزود: در هماهنگی‌های انجام شده با هواپیمایی ارتش جمهوری اسلامی ایران و همچنین سازمان هواپیمایی کشور، این مجموعه‌ها برای همکاری با هلال‌احمر در انتقال مجروحان حادثه تروریستی به تهران اعلام آمادگی کردند.
  روایت استاندار کرمان از حادثه تروریستی امروز در کرمان
استاندار کرمان گفت: حادثه، قطعا تروریستی است و تاکنون ۹۵ نفر به شهادت رسیده‌اند.
محمدمهدی فداکار با اشاره به حادثه تروریستی عصر امروز (چهارشنبه ۱۳ دی ماه) در مسیر گلزار شهدای کرمان در چهارمین سالگرد شهادت سپهبد شهید حاج قاسم سلیمانی با تسلیت به خانواده شهدای این حادثه و آرزوی صحت برای مجروحین گفت: دشمن نمی‌تواند ارادت مردم ایران را به سردار دلها و سپهبد شهید سلیمانی ببیند.
وی عنوان کرد: ساعت ۱۵ عصر امروز اولین انفجار و با فاصله حدود ۱۵ دقیقه دومین انفجار در مکان دیگری اتفاق افتاد.
استاندار کرمان با بیان این‌که این انفجارها نزدیک ورودی‌های گلزار شهداء بود، عنوان کرد: انفجارها خارج از محدوده گیت‌های بازرسی رخ داد و حدود ۲ کیلومتر تا مرقد شهید سلیمانی فاصله داشت.
وی افزود: تاکنون متاسفانه حدود ۹۵ نفر به شهادت رسیدند و امیدواریم هر چه سریع‌تر مجروحان بهبود یابند.
استاندار کرمان از مردم خواست تا آرامش خود را حفظ کرده و مراقبت‌های لازم را داشته باشند و تصریح کرد: شهروندان اگر مورد مشکوکی را دیدند به دستگاه‌های امنیتی اطلاع دهند و مراقبت هم داشته باشند.
فداکار تاکید کرد: شهروندان به بیمارستان‌ها مراجعه نداشته باشند تا کادر درمان به درستی بتوانند کار خود را انجام دهند.
وی اظهارداشت: شکی نیست که حادثه، قطعا حادثه‌ای تروریستی است، هر دو انفجارهای بزرگی بوده، اما انتحاری بودن آن مشخص نیست، امیدواریم که با بازبینی فیلم‌ها زوایای دیگر حادثه مشخص شود.
استاندار کرمان ادامه داد: امنیت اکنون برقرار است، اقدامات امنیتی انجام شده است.
فرمانده فراجا در سفری فوری به کرمان رفت
به گزارش ایسنا، درپی انفجار تروریستی در چهارمین مراسم سالگرد شهادت سردار سلیمانی که عصر امروز در کرمان رخ داد، سردار احمدرضا رادان، فرمانده انتظامی کل کشور در سفری فوری به کرمان رفت.
پیش از این نیز اعلام شد که وزیر بهداشت، دبیرکل جمعیت هلال احمر و رئیس سازمان امداد و نجات عازم کرمان شده‌اند.
این حادثه تروریستی تاکنون بیش  از ۱۰۰ شهید و بالغ بر ۱۸۰ مصدوم برجای گذاشته و منجر به آن شد که هیئت دولت روز پنجشنبه ۱۴ دی ماه ۱۴۰۲ را در سراسر کشور عزای عمومی اعلام کند.
شهادت ۳ مامور پلیس در انفجار تروریستی کرمان
سردار سعید منتظرالمهدی در این‌باره گفت: در جریان حادثه تروریستی عصر امروز که در گلزار شهدای کرمان به وقوع پیوست سه نفر از ماموران پلیس که برای تامین نظم و امنیت و خدمت رسانی به زائران سردار سلیمانی در محل مستقر شده بودند، دچار آسیب‌دیدگی شده و درپی شدت آسیب دیدگی به شهادت رسیدند.
پیشتر اعلام شده بود که سردار احمدرضا رادان، فرمانده فراجا درپی این انفجار تروریستی در سفری فوری به کرمان رفته است.
در حادثه تروریستی عصر امروز که در جریان برگزاری مراسم چهارمین سالگرد شهادت سردار سلیمانی در گلزار شهدای کرمان رخ داد، تاکنون ۹۵ تن به شهادت رسیده و دست‌کم ۱۸۸ تن نیز مصدوم شده‌اند. در میان این شهدا سه مامور پلیس و یک امدادگر زن جمعیت هلال احمر نیز حضور دارند.
شهادت امدادگر هلال احمر در حادثه امروز کرمان
به گزارش ایسنا، در حادثه تروریستی مسیر منتهی به گلزار شهدای کرمان، ملیکا حسینی امدادگر جوان هلال‌احمر کرمان بر اثر شدت جراحت به شهادت رسید.
گفتنی است ٣ امدادگر دیگر در این حادثه تروریستی مجروح شدند.
سفر فوری وزیر بهداشت و دبیرکل جمعیت هلال احمر به کرمان
در پی وقوع انفجار تروریستی در مسیر منتهی به گلزار شهدای کرمان وزیر بهداشت، دبیرکل جمعیت هلال احمر و رئیس سازمان امدادونجات در سفری فوری عازم کرمان شد.
به گزارش ایسنا، در پی وقوع انفجار تروریستی در مسیر منتهی به گلزار شهدای کرمان، دکتر بهرام عین اللهی، وزیر بهداشت، برای نظارت بر درمان مجروحان این حادثه عازم کرمان شد.
عین‌اللهی همچنین قبل از عزیمت به سوی کرمان در تماس تلفنی با رئیس دانشگاه علوم پزشکی کرمان خواستار رسیدگی فوری به مصدومان این حادثه تروریستی شد. او در تماس تلفنی با رئیس دانشگاه علوم پزشکی کرمان، مجروحیت و شهادت جمعی از هموطنان در انفجار تروریستی در مسیر منتهی به گلزار شهدای کرمان را تلخ و اندوه بار خواند و به دکتر مهدی احمدی نژاد، رئیس دانشگاه علوم پزشکی کرمان دستور داد تا رسیدگی فوری به مصدومان این حادثه تروریستی و ارائه خدمات درمانی سریع و مطلوب به ایشان را دنبال کند.
همچنین جمعیت هلال احمر نیز اعلام کرد که به دستور رئیس هلال‌احمر و با هدف رسیدگی به روند امدادرسانی در حادثه انفجار کرمان، دبیرکل و رئیس سازمان امدادونجات هلال‌احمر راهی کرمان شدند.
دستور رئیس جمعیت هلال احمر برای رسیدگی به مصدومان حادثه تروریستی کرمان
رئیس جمعیت هلال احمر کشورمان از مدیرعامل هلال احمر استان کرمان خواست که با تمام توان به مصدومان حادثه انفجار تروریستی در مراسم سالگرد شهید سلیمانی رسیدگی کنند.
به گزارش ایسنا، پیرحسین کولیوند در تماس با مدیرعامل هلال‌احمر کرمان تاکید کرد که باید با تمام توان به مصدومان حادثه انفجار امدادرسانی و رسیدگی شود.
کولیوند ضمن پیگیری وضعیت سلامت زائران و مصدومان حادثه، به مدیرعامل این جمعیت در کرمان دستور داد تا با حداکثر توان در صحنه امدادرسانی حضور داشته باشد و تمامی امکانات و تجهیزات انسانی، امدادی و لجستیکی خود را به کار بگیرند.
وزیر کشور: اوضاع در کرمان عادی است، مردم نگران نباشند
وزیر کشور گفت: بیشتر تلفات حادثه تروریستی کرمان در انفجار دوم که مردم برای کمک جمع شده بودند رخ داده است.
به گزارش ایسنا، احمد وحیدی عصر امروز -چهارشنبه ۱۳ دی ۱۴۰۲- در یک گفت‌وگوی زنده تلویزیونی درباره انفجارهای تروریستی در گلزار شهدای کرمان ضمن عرض تسلیت به خاطر این موضوع اظهار کرد: عصر امروز اولین انفجاررخ داد و وقتی مردم به کمک آمدند، انفجار دوم حدود ساعت ۳:۲۰ روی داد و عمده شهدا و مجروحین در همین انفجار دوم دچار حادثه شدند.
وی افزود: شمار شهدا بیش از ۱۰۰ نفر است و مجروحان در بیمارستان‌ها مورد مراقبتند. الان اوضاع در کرمان عادی است و مردم نگرانی نداشته باشند. همه چیز در کنترل نیروهای امنیتی و انتظامی است و امدادگران، وزارت بهداشت و هلال احمر در حال انجام وظایف خود هستند و دستگاه‌های امنیتی و انتظامی در منطقه حضور کامل دارند.
هیاتی از کمیسیون امنیت ملی به کرمان می رود
سخنگوی کمیسیون امنیت ملی و سیاست خارجی مجلس از اعزام هیاتی از این کمیسیون به کرمان برای بررسی اقدام تروریستی خبر داد.
به گزارش ایسنا، ابوالفضل عمویی با اشاره به حادثه تروریستی در مسیر منتهی به گلزار شهدای کرمان جریان برگزاری مراسم سالگرد شهادت شهید سلیمانی گفت: کمیسیون امنیت ملی و سیاست خارجی مجلس شورای ضمن محکوم کردن اقدام تروریستی حمله به زائران مراسم سالگرد شهید سلیمانی، از جانب مجلس شورای اسلامی هیاتی را بررسی میدانی این اقدام تروریستی به کرمان اعزام خواهد کرد. 
وی ادامه داد: بررسی ابعاد این اقدام تروریستی در دستورکار اولین جلسه کمیسیون خواهد بود. 
عمویی تاکید کرد: این حادثه نشان داد که راه شهید سلیمانی در مبارزه بی امان با تروریسم، مسیر درستی بوده با قوت ادامه خواهد یافت. 
وی در پایان بیان کرد: دشمنان شهید سلیمانی نه فقط از این شخصیت قهرمان که حتی از دلدادگان این شهید هم کینه دارند، اما ملت شهیدپرور ایران با صلابت راه و مرام و مکتب نورانی شهید سلیمانی را ادامه خواهند داد.
تردد در کرمان بدون مشکل در حال انجام است
مدیرکل راهداری کرمان نیز اعلام کرد: در پی انفجار تروریستی در کرمان، تردد هوایی، ریلی و زمینی برقرار بوده و توقفی در اعزام زائران به کرمان انجام نخواهد گرفت.
وی گفت: در حال حاضر ناوگان هوایی، ریلی و زمینی کرمان در آماده باش کامل بوده و هیچ مشکلی در نقل و انتقال زائران وجود ندارد.
یکی از حاضران در محدوده گلزای شهدای کرمان در گفت‌وگو با ایسنا در تشریح حادثه انفجار گفت: انفجار اول در ابتدای مسیر موکب‌های منتهی به گلزار شهدا(مقابل مسجد فروزی) رخ داد و انفجار دوم در محل دیگر ورودی به سمت محدوده مسجد صاحب الزمان (تخت دریا قلی‌بیگ) رخ داده که در هر دو انفجار جمعیت زیادی حضور داشتند.
به گفته وی، جمعیت زیادی در محل انفجار اول حضور داشتند و برآوردها از کشته شدن بیش از ۶۰ نفر خبر می‌دهد.
افزایش تعداد شهدا به ۷۳ نفر و مصدومان به ۱۷۱ نفر
به گزارش ایسنا، سخنگوی اورژانس کشور اعلام کرد تعداد شهدای حادثه تروریستی در کرمان تاکنون به ۷۳ تن و زخمی‌ها به ۱۷۱ نفر رسیده است، که حال برخی از مصدومان وخیم است و احتمال افزایش آمار شهدا وجود دارد.
وی ادامه داد: تمام مراکز درمانی کرمان در حالت آماده‌باش بوده و دانشگاه های علوم پزشکی تهران، شهید بهشتی و ایران نیز آماده ارائه خدمات هستند و بالگرد اورژانس کشور در حالت آماده باش است.
به گفته وی، در حال حاضر ۲۲ آمبولانس در محل حادثه حضور دارند و در حال انتقال مصدومان حادثه به مراکز درمانی هستند. هم‌چنین مراکز درمانی و کدهای پشتیبان دانشگاه‌های علوم پزشکی معین نیز در حالت آماده باش هستند.
رئیس اورژانس کرمان پیش از این در گفت و گو با ایسنا با اشاره به افزایش تعداد شهدا و مجروحین، آمار شهدا را تا پیش از این ۴۵ نفر و مجروحین را ۱۲۵ نفر اعلام کرده بود.
روابط عمومی سازمان اورژانس قبل از این گفته بود: در حادثه‌های انفجارهای امروز در کرمان تاکنون،  ۷۱ مصدوم توسط اورژانس به بیمارستان منتقل شده‌اند.
گفتنی است در آمار قبلی تعداد شهدا به ۲۰ نفر و مصدومان به ۴۰ نفر رسیده بود.
پیام تسلیت رئیس قوه قضاییه در پی حادثه تروریستی در کرمان
به گزارش ایسنا، حجت‌الاسلام و المسلمین محسنی اژه‌ای در پیامی در رابطه با انفجار تروریستی در کرمان تاکید کرد که بدون تردید، آمران و عاملان این جنایت اندوهبار از طرق مقتضی مجازات خواهند شد.
متن پیام رییس قوه قضاییه به شرح ذیل است:
«تروریست‌های کوردل که اذنابِ مستکبران هستند، پس از شکست و هزیمت در ناامن‌سازی کشور در توطئه‌های مختلف، تمام همت خود را معطوف به انتقام گرفتن از مردمان متدیّن ایران اسلامی کرده‌اند.
این سیاه‌دلان قسی‌القلب و اربابان آدم‌کش آنها که از حاج قاسم و شهیدان و مجاهدان محور مقاومت کینه و حقد عمیق دارند و حتی از برگزاری مراسم سالگرد شهادت او هم واهمه دارند باید بدانند ملت ما هیچ‌گاه بواسطه این دست تحرکات مذبوحانه از آرمان‌های مقدس خود و عشق ورزیدن به مسیر و راه نورانی شهدا و حاج قاسم عزیز، دست نخواهد کشید.
بدون تردید، آمران و عاملان این جنایت اندوهبار از طرق مقتضی مجازات خواهند شد. بر همین اساس دستگاه‌های مسئول اطلاعاتی، امنیتی و انتظامی مکلف هستند با سرعت و دقت، به تعقیب تمامی سرنخ‌ها و عاملان و مسبّبان این جنایت اهتمام ورزند و آنان را به سرپنجه‌ قضایی کشور بسپارند.
مسئولان قضایی مربوطه چه در استان کرمان و چه در سایر مناطق که ردی از تروریست‌های دخیل در این ماجرا وجود دارد نیز موظفند نهایت مساعی خود را برای دستگیری این جانیان به کار بندند.
قدرمتقن دستگاه قضایی به موجب وظیفه ذاتی و قانونی خود، برخوردی عبرت‌آموز با تمامی عاملان و دست‌اندرکاران این جنایت شقاوت‌آمیز خواهد داشت.»
دستور دادستان کل برای رسیدگی فوری و شناسایی عاملین جنایت انفجار در گلزار شهدای کرمان
به گزارش ایسنا، در پی عملیات تروریستی صورت گرفته امروز در گلزار شهدای کرمان که منجر به شهادت و مجروح شدن تعدادی از هموطنان شد حجت‌الاسلام والمسلمین موحدی در تماس تلفنی با دادستان عمومی و انقلاب مرکز استان کرمان ضمن کسب اطلاع از جزییات حادثه دستور رسیدگی فوری و شناسایی عاملین این جنایت را صادر کرد.
در این گفت‌وگو حجت‌الاسلام والمسلمین موحدی با تسلیت شهادت جمعی از زائران گلزار شهدای کرمان و آرزوی سلامتی برای مجروحان حادثه، به مهدی بخشی دادستان عمومی و انقلاب مرکز استان کرمان دستور داد با کمک تمامی دستگاه‌های اطلاعاتی و امنیتی در کمترین زمان ضمن شناسایی مسببین و حامیان این جنایت غم‌انگیز با آنها برخورد قاطع و عبرت آموز صورت گیرد.
حجت‌الاسلام والمسلمین موحدی این اقدام تروریستی را نشانه ضعف و ناتوانی و شکست‌های پی در پی دشمنان کوردل ایران اسلامی دانست و گفت: استکبار جهانی به سرکردگی آمریکا و اسراییل به حدی از سقوط و انزوا رسیده است که حتی از زائران شهید سرافراز حاج قاسم سلیمانی نیز هراس دارد.
وی افزود: دشمنان ایران عزیزمان بدانند که ملت شهیدپرور ایران همچنان حامی اصلی جریان مقاومت در منطقه بوده و انتقام سختی را از عاملان و حامیان این اقدام تروریستی بزدلانه خواهد گرفت.
جمعیت از محوطه گلزار شهدا تخلیه شد
به گزارش ایسنا، در پی شنیده شدن صدای دو انفجار در مسیرهای منتهی به گلزار شهدای کرمان جمعیت از محوطه گلزار و محدوده قبور شهدا تخلیه شده است و با همکاری نیروهای امنیتی کلیه زائران محل گلزار شهدا را ترک کرده‌اند و تا اطلاع ثانوی گلزار شهدای کرمان بسته است.
هم‌چنین یکی از حاضران در این مراسم از شنیده شدن صدای انفجار سوم و تیراندازی در محدوده مسیر منتهی به گلزار شهدای کرمان به ایسنا خبر داد.
تاکید وزیر بهداشت بر پیگیری وضعیت مصدومان حادثه در گلزار شهدای کرمان

وزیر بهداشت در تماس تلفنی با رییس دانشگاه علوم پزشکی کرمان پیگیری و رسیدگی به مصدومان حادثه انفجار در گلزار شهدای کرمان را خواستار شد.
به گزارش ایسنا، وزیر بهداشت هم‌چنین دستور آماده باش تمامی بیمارستان های دانشگاه علوم پزشکی کرمان را صادر کرده است.
یک منبع آگاه در گفت‌وگو با خبرنگار ایسنا در دقایق اولیه، ضمن تایید این حادثه اعلام کرده بود، در همان ابتدا ۱۵ مصدوم از محل حادثه به مراکز درمانی منتقل شده‌اند.
موضوع در حال بررسی است
رضا فلاح مدیر عامل جمعیت هلال احمر کرمان اعلام کرد: امروز در مراسم سالگرد شهید سلیمانی صدای مهیبی شنیده شد و در حال بررسی موضوع هستیم.
وی با تاکید بر این نکته که این حادثه علی‌رغم همه مسایل امنیتی و ایمنی رخ داده است، گفت: با تیم‌های امداد و نجات واکنش سریع در حال تخلیه مصدومان از منطقه هستیم.
فلاح تاکید کرد: موج جمعیت بسیار بالاست و مسیرها به سمت گلزار شهدا مسدود است.
برای کمک فراخوان داده‌ایم
دکتر احمدی معاون درمان دانشگاه علوم پزشکی کرمان به ایسنا گفت: مجروحین در بیمارستان‌های تامین اجتماعی، نظامی و افضلی‌پور و شهید باهنر بستری شده‌اند و در این زمینه مشکل عنده‌ای نداریم.
وی افزود: از سایر شهرهای یزد، شیراز و ... برای کمک فراخوان داده‌ایم و آمده‌اند و مشکل حاد اورژانسی نداریم.
انفجارهای کرمان در فاصله ۱۰ دقیقه رخ داد
سعید شعرباف، شهردار کرمان نیز اعلام کرد: دو انفجار به فاصله ۱۰ دقیقه در مزار شهدای گمنام رخ داده است.
وی گفت: هنوز معلوم نیست این انفجارها بر اثر ترکیدن کپسول گاز یا انتحاری بوده است.
شعرباف تاکید کرد: تا ۱۵ دقیقه دیگر خبر دقیق اطلاع رسانی می‌شود.
چگونگی وقوع انفجار در گلزار شهدای کرمان به روایت پورابراهیمی
نماینده کرمان در مجلس به ارائه توضیحاتی از چگونگی وقوع انفجار در مسیر منتهی به گلزار شهدای کرمان جریان برگزاری مراسم سالگرد شهادت شهید سلیمانی پرداخت و گفت: مجروحان در بیمارستان شهید باهنر کرمان در حال مداوا هستند.
محمدرضا پورابراهیمی در گفت و گو با ایسنا با اشاره به حادثه تروریستی در مسیر منتهی به گلزار شهدای کرمان جریان برگزاری مراسم سالگرد شهادت شهید سلیمانی گفت: طبق گزارشات ارائه شده به ما، عملیات انتحاری بوده و بمبی را از مسیر زیرگذر منفجر کردند که تعدادی از عزیزان شهید و تعدادی مجروح شدند.
وی ادامه داد: در مسیری که فاصله با مسیر اول داشته بمب دیگری را منفجر کردند که بمب اولی شدت بیشتری داشته است.
نماینده کرمان درباره اینکه آیا انفجار انتحاری بوده است، کفت: هنوز دقیق مشخص نشده است ولی ظاهرا عملیات انتحاری بوده و اطلاعات دقیقی نداریم.
پورابراهیمی درباره وضعیت مجروحان گفت: من الان بیمارستان شهید باهنر کرمان هستم که مجروحان را به این بیمارستان آوردند. کل کادر بیمارستان برای ارائه خدمات و مداوای مجروحان بسیج شده اند.
0 seconds of 0 seconds
جزئیات حادثه تروریستی کرمان از زبان یکی از نمایندگان
یک عضو مجمع نمایندگان استان کرمان در مجلس شورای اسلامی گفت: حادثه تروریستی امروز در کرمان نشان می‌دهد که حتی نام حاج قاسم نیز می‌تواند برای دشمن ایجاد ترس و وحشت کند.
حجت الاسلام حسین جلالی در گفت وگو با ایسنا، با اشاره به ابعاد حادثه تروریستی در مسیر گلزار شهدای کرمان، بیان کرد: هنوز مشخص نشده است که منشاء این انفجار چه بوده است؟ آنچه که مشخص است تاکنون  تعداد شهدا و مصدومان زیاد است.
وی در ادامه اظهار کرد: دو انفجار با فاصله کوتاهی رخ داده اما فاصله محل انفجار از مزار حاج قاسم تقریبا زیاد است. این حادثه تروریستی نشان می دهد که حتی نام حاج قاسم نیز می تواند برای دشمن ایجاد ترس و وحشت کند. حتی مزار و زائران حاج قاسم نیز در جان دشمن ترس می اندازد.
نماینده مردم رفسنجان در مجلس شورای اسلامی، تصریح کرد: همان طوری که زور اسرائیل به حماس نمی رسد و زنان و کودکان را می کشد امروز نیز عوامل اسرائیل دست به این جنایت زدند و نشان دادند که از زائران حاج قاسم نیز وحشت دارند. باید منتظر اخبار تکمیلی ماند.
وی گفت: تعداد مصدومان بیش از ۱۰۰ نفر و تعداد شهدا بیش از ۲۰ نفر است.
گروه‌های تروریستی مکافات جنایت‌شان را پرداخت می‌کنند
در پی حادثه تروریستی گلزار شهدای کرمان، معاون اول رئیس‌جمهور در پیامی شهادت جمعی از هموطنان را تسلیت گفت.
به گزارش ایسنا در پیام محمد مخبر برای انفجار تروریستی در کرمان  آمده است: « انا لله و انا الیه راجعون . شهادت جمعی از هموطنان مان در گلزار شهدای کرمان و در چهارمین سالگرد شهادت سردار سلیمانی، روزی تلخ و جانگداز را برای همه ایرانیان رقم زد.
خون پاک انسان هایی بی‌سلاح و آزاده و شهروندانی بیگناه توسط ایادی رژیم صهیونیستی و حامیانش بر زمین ریخت و گرچه فیض عظیم شهادت را نصیب آن‌ها ساخت، اما همه ما را در غم و اندوه فرو برد.
این مصیبت بزرگ را به خانواده های محترم شهدا، ملت عظیم الشان ایران و همه آزادگان جهان تسلیت می گویم و ضمن آرزوی صبر و آرامش برای بازماندگان و شفای عاجل برای مجروحان، اطمینان می‌دهیم به یاری خداوند متعال گروه‌های تروریستی و حامیان کوردل آن‌ها در داخل و خارج از کشور مکافات این جنایت پرداخت می‌کنند.»
فردا در سراسر کشور عزای عمومی اعلام شد
در پی حادثه تروریستی کرمان، هیئت دولت فردا را در سراسر کشور عزای عمومی اعلام کرد.
به گزارش ایسنا، در پی حادثه تروریستی کرمان، هیئت دولت فردا  - پنجشنبه ۱۴ دی ماه ۱۴۰۲ - را در سراسر کشور عزای عمومی اعلام کرد.
بعد از ظهر امروز (چهارشنبه ) حوالی ساعت ۱۵ و در جریان برگزاری مراسم سالگرد شهادت شهید سلیمانی، دو انفجار در مسیر منتهی به گلزار شهدای کرمان رخ داد که براساس اعلام منابع رسمی بیش از ۱۰۰ نفر مجروح و حدود ۱۰۰ نفر شهید شدند.
وزیر بهداشت وارد کرمان شد
بهرام عین الهی وزیر بهداشت، درمان و آموزش پزشکی امشب به منظور بررسی روند رسیدگی به مصدومان حادثه تروریستی  گلزار شهدای کرمان، وارد این شهر شد.
به گزارش ایسنا، وزیر بهداشت قرار است از مصدومان حادثه تروریستی در بیمارستان های شهر کرمان عیادت کند.
بازدید میدانی فرمانده فراجا از محل حادثه تروریستی کرمان
فرمانده فراجا که در سفری فوری و درپی حادثه تروریستی کرمان به این استان سفر کرده بود، از محل این حادثه تروریستی بازدید کرد.
به گزارش ایسنا، سردار احمدرضا رادان، پس از سفر به کرمان که درپی حادثه تروریستی در چهارمین سالگرد شهادت سردار سلیمانی در گلزار شهدای کرمان انجام شد، به محل حادثه رفته از این محل بازدید کرد.
در این بازدید فرمانده انتظامی کرمان نیز حضور داشت و آثار و شواهد موجود در محل از سوی رئیس پلیس کشور مورد بازدید و بازرسی فنی قرار گرفت.
رادان همچنین از محل شهادت سه مامور پلیس در این حادثه تروریستی نیز بازدید کرد.
فرمانده فراجا، پیش از این درپیامی که در اختیار ایسنا قرار گرفته، ضمن محکومیت این جنایت تروریستی گفته بود: «ددمنشان زمان و دریوزگان تاریخ بازهم چهره کریه خود را نشان دادند و با نیت برهم زدن اتحاد و انسجام ملی مردم سرافراز ایران به اقدامی ناجوانمردانه دست زدند.شهدای فاطمیِ حادثه‌ تروریستی کرمان داغ بر دل نهاده است و به تمامی عزیزان، خانواده صبورِ شهدا و هم‌وطنانِ به سوگ نشسته تسلیت عرض می‌کنم. همچنین از خانواده خدوم فراجا که در حال تامین نظم  و خدمات امدادی به مردم شریف کرمان بودند نیز چند شهید تقدیمِ درخت تناورِ اسلام و انقلاب شد.»
رادان در پایان پیام خود تاکید کرده بود:« فرومایگان بدانند و آگاه باشند که چنین اقداماتی نه تنها باعث تفرقه نخواهد شد بلکه بر وحدت کلمه مردم ایران خواهد افزود و با همت جمعی و با اراده‌ای راسخ تر از قبل ریشه ترور را نه اینکه بخشکانیم بلکه می‌سوزانیم.»
این گزارش به‌روزرسانی شده است.
انتهای پیام"
politics,"جمعی از اقشار مختلف بانوان، صبح امروز - چهارشنبه ششم دی‌ماه - تا ساعتی دیگر در حسینیه امام خمینی (ره) با حضرت آیت‌الله خامنه‌ای دیدار خواهند کرد.
به گزارش ایسنا، رهبر انقلاب دو سال قبل در دیدار مداحان اهل‌بیت علیهم‌السلام با اشاره به درخواست جمعی از بانوان برای برگزاری دیدار در ایام ولادت حضرت زهرا(س)  به مناسب بودن چنین دیدارهایی اشاره کردند و سال گذشته نیز این دیدار در ایام ولادت حضرت زهرا سلام‌الله‌علیها برگزار شد.
گزارش زنده‌ای از مراسم را از حسینیه امام خمینی درباره جزئیات دیدار امروز بانوان با رهبر انقلاب در این ویدئو ببینید.
0 seconds of 0 seconds
هشت نفر از حضار در ابتدای دیدار امروز در موضوعات مختلف حوزه‌ زنان سخنرانی خواهند کرد.
انتهای پیام"
politics,"سخنگوی کمیسیون تلفیق لایحه بودجه ۱۴۰۳ از مصوبه این کمیسیون برای پرداخت وام ازدواج ۳۵۰ میلیون تومانی برای زوج های جوان در سال آینده خبر داد.
به گزارش ایسنا، رحیم زارع در توضیح جلسه امروز کمیسیون تلفیق لایحه بودجه ۱۴۰۳ برای بررسی بخش اول لایحه بودجه سال آینده گفت: در این جلسه بند (ث) تبصره ۱۳ لایحه بودجه سال آینده تصویب شد.
وی توضیح داد: طبق مصوبه کمیسیون تلفیق و در صورت تصویب در صحن علنی، تسهیلات قرض الحسنه ازدواج برای هر یک از زوج هایی که تاریخ ازدواج آنها بعد از اول فرودین سال ۱۴۰۱ باشد، به میزان ۳۰۰ میلیون تومان با دوره بازپرداخت ۱۰ ساله برای هر یک از زوجین خواهد بود.
سخنگوی کمیسیون تلفیق لایحه بودجه ۱۴۰۳ اضافه کرد: همچنین کمیسیون تصویب کرد که تسهیلات قرض الحسنه ازدواج برای هر یک از زوج های زیر ۲۵سال و زوج های زیر ۲۳ سال ۳۵۰ میلیون تومان باشد.
زارع همچنین گفت که طبق مصوبه کمیسیون تلفیق، میزان وام فرزندآوری در سال آینده به ازای فرزند اول ۴۰ میلیون تومان، فرزند دوم ۸۰ میلیون تومان، فرزند سوم ۱۲۰ میلیون تومان، فرزند چهارم ۱۵۰ میلیون تومان و فرزند پنجم و بالاتر ۲۰۰ میلیون تومان خواهد بود.
وی در عین حال یادآور شد که مصوبات کمیسیون تلفیق در صورت تصویب صحن علنی و تایید شورای نگهبان، اجرا خواهد شد.
انتهای پیام"
politics,"عکس تزئینی است
ایسنا/زنجان همزمان با سفر دوم رئیس جمهور و وزیر راه و شهرسازی به استان زنجان هفت هزار و ۱۸۳ واحد مسکونی در قالب‌های مختلف به متقاضیان واگذار شد. 
به گزارش ایسنا، امروز (۱۶ دی‌ماه) با حضور رئیس جمهور و وزیر راه و شهرسازی در استان زنجان، ۷ هزار و ۱۸۳ واحد مسکونی در قالب‌های مختلف به متقاضیان در استان واگذار شد. 
در همین راستا، یک هزار و ۲۰۰ واحد مسکونی طرح نهضت ملی مسکن در استان زنجان ساخته شده بود و در اراضی دولتی به صورت اجاره ۹۹ ساله در این سفر به متقاضیان تحویل داده شد. 
عملیات آماده‌سازی زمین برای ساخت ۱۰ هزار مسکن روستایی و شهری برای واگذاری به متقاضیان واجد شرایط نهضت ملی مسکن صورت گرفت. 
همچنین بقیه واحدهای آماده افتتاح شامل بهره‌برداری از یک هزار و ۲۱۳ واحد مسکونی خود مالکی طرح نهضت ملی مسکن، ۷۷۰ واحد مسکونی نوسازی شده بافت فرسوده در بازآفرینی شهری و ۴۰۰۰ مسکن روستایی در استان زنجان به متقاضیان تحویل داده شد. 
همچنین به طور همزمان با حضور رئیس‌جمهور و وزیر راه و شهرسازی ، به ۷۰۰ متقاضی طرح حمایت از خانواده و جوانی جمعیت و برای ساخت ۱۰ هزار واحد مسکونی روستایی و شهری متقاضیان واجد شرایط نهضت ملی مسکن، زمین داده شد.
انتهای پیام"
politics,"ایسنا/قم جامعه مدرسین حوزه علمیه قم شهادت سردار «سید رضی موسوی» از سرداران نیروی قدس سپاه پاسداران را تسلیت گفت.
جامعه مدرسین حوزه علمیه قم با صدور پیامی شهادت سردار «سید رضی موسوی» از سرداران نیروی قدس سپاه پاسداران در سوریه به دست رژیم صهیونیستی را تسلیت گفت که متن این پیام به شرح زیر است:
بسم الله الرحمن الرحیم
انا لله و انا الیه راجعون
شهادت فرمانده برجسته نیروی قدس سپاه پاسداران انقلاب اسلامی، سردار سرافراز سید رضی موسوی رحمت الله علیه را به امت شهید پرور و رزمندگان جبهه مقاومت تسلیت عرض می‌کنیم.
این فرمانده پرافتخار همچون هم رزم و همسنگر شهیدش سردار دل‌ها، شهید حاج قاسم سلیمانی مصداق بارزی از آیه شریفه «مِنَ الْمُؤْمِنِینَ رِجَالٌ صَدَقُوا مَا عَاهَدُوا اللَّهَ» بود که در طلب اجر مجاهدت‌هایش سال‌ها در کسوت و منهم من ینتظر سلوکی مومنانه داشت.
جامعه مدرسین حوزه علمیه قم ضمن محکوم کردن جنایت زبونانه رژیم غاصب صهیونیستی در به شهادت رساندن آن مجاهد نستوه اعلام می‌دارد، عمر ننگین این رژیم سفاک رو به پایان است و خون این شهید عزیز همچون دیگر شهدای مقاومت تأییدی بر وعده تخلف ناپذیر الهی است.
انتهای پیام"
politics,"صلاحیت حسن قشقاوی نمایندگان ادوار مجلس شورای اسلامی برای داوطلبی انتخابات دوازدهمین دوره مجلس تائید شد.
حسن قشقاوی در گفت‌وگو با ایسنا از گفت صلاحیت وی برای داوطلبی انتخابات دوازدهمین دوره مجلس شورای اسلامی از حوزه انتخابیه بهارستان و رباط کریم به تائید شورای نگهبان رسیده است.
وی نمایندگی در دوره‌های چهارم و ششم مجلس، سفیر ایران در کشورهای قزاقستان، سوئد و اسپانیا و همچنین مشاور، دستیار و معاون وزیر امور خارجه را در کارنامه سوابق خود دارد.
انتهای پیام"
politics,"وزیر کشور گفت: فرصت بررسی صلاحیت داوطلبان انتخابات در هیات‌های اجرایی کم بود اما در مجموع زمان بیشتری برای بررسی صلاحیت داوطلبان در هیات‌های اجرایی، هیات‌های نظارت و شورای نگهبان ایجاد شده است.
به گزارش ایسنا، احمد وحیدی در حاشیه دیدار با استانداران درباره زمان هیات های اجرایی برای بررسی صلاحیت داوطلبان انتخابات مجلس اظهار کرد: بیشتر از ۱۱ هزار نفر در هیات‌های نظارت تایید صلاحیت شده‌اند و اکنون انتخابات وارد یک مرحله جدیدی شده است. فرصت اعتراص وجود دارد و کسانی که رد صلاحیت شده یا عدم احراز خورده‌اند می‌توانند اعتراض کرده و مدارک خود را ارائه دهند.
وی ادامه داد: یک روزنامه خاص از صحبت‌های من درباره فرصت بررسی صلاحیت‌ها برداشت اشتباهی کرده است. هیات‌های اجرایی برای بررسی صلاحیت‌ها ۱۰ روز فرصت داشتند و این فرصت کم بود اما در قانون جدید فرصت بیشتری برای بررسی صلاحیت‌ها در نظر گرفته شده است. هیات‌های اجرایی ۱۰ روز و ۵۰ روز هیات‌های نظارت و ۳۰ روز شورای نگهبان فرصت بررسی دارند؛ بنابراین فرصت بررسی صلاحیت‌ها بیشتر شده اما فرصت هیات‌های اجرایی ۱۰ روز بود که آن‌ها شاید فرصت  بررسی همه موارد را نداشتند و برای برخی عدم احراز خورده بود. برخی مثلا مدارک پنج سال فعالیت خود را ارائه نکرده و به همین دلیل عدم احراز خورده‌اند ولی در ۵۰ روز بعدی فرصت ارائه این مدارک خود را داشته‌اند الان هم فرصت اعتراض وجود دارد و شورای نگهبان ۳۰ روز فرصت بررسی اعتراض دارند. برخی بد برداشت کرده‌اند که من یک جا گفته‌ام فرصت کم بوده و یک جا گفته‌ام فرصت کافی بوده است رسانه ها باید به حرف‌ها دقت کنند.
وزیر کشور درباره برگزاری انتخابات الکترونیکی تصریح کرد: بیشتر مراحل 24 گانه انتخابات الکترونیکی برگزار می شود. در روز انتخابات احراز هویت الکترونیکی است. طبق قانون اخذ رای در یک هشتم  صندوق ها در حوزه هایی که بیش از یک نماینده دارند، باید الکترونیکی باشد.
وی همچنین درباره جلسه خود با استانداران و وزیر رفاه، اظهار کرد: جلسه امروز با استانداران، وزیر رفاه، معاونین وزارت اقتصاد، سازمان بهزیستی، کمیته امداد، بسیج سازندگی و بانک های مختلف تشکیل شد. موضوع جلسه هم نحوه تخصیص و استحصال منابع پیش بینی شده در بودجه برای قرض الحسنه و تسهیلات اشتغال زا بود. در سال گذشته و امسال در مجموع 180 همت منابع برای اشتغال زایی و قرض الحسنه پیش بینی شده است و بررسی شد که چگونه این منابع وصول شود. همچنین بابت بهبود عملکرد تبصره 18 قانون بودجه تصمیم گیری شد. در سال گذشته و امسال اقدامات خوبی برای اشتغال زایی انجام شده و استفاده بهتر از این ماده قانونی می تواند ظرفیت اشتغال زایی ما را بیشتر کند.
وحیدی با اشاره به تاکید برای ایجاد اشتغال برای همه اقشار، گفت: در این جلسه تاکید شد که توجه بیشتری برای ایجاد اشتغال تحصیل کردگان شود زیرا نرخ بیکاری آنها بیشتر است. پیشنهاد شد که سقف تسهیلات برای اشتغال زایی افزایش یابد که در شورای عالی اشتغال باید به جمع بندی رسیده و تصویب شود. درباره نقش استانداری ها و نهادهای حمایتی در جذب منابع اشتغال زایی همفکری شد تا استان‌ها در جهت توسعه و پیشرفت حرکت کنند.
انتهای پیام"
politics,"ایسنا/سمنان  رییس ستاد انتخابات استان سمنان از تایید صلاحیت داوطلب انتخابات مجلس در این استان خبر داد.
احمد ریواده امروز، ۱۵ دی ماه با اعلام این خبر اظهار کرد: صلاحیت ۱۱۱ نفر از نامزدهای انتخابات مجلس شورای اسلامی در استان سمنان تایید و برای هر کرسی مجلس حدودا ۲۸ نفر در استان با هم رقابت خواهند کرد.
وی ادامه داد: برای ۴ کرسی مجلس شورای اسلامی در استان سمنان مجموعا ۲۵۲ نفر ثبت نام کرده‌اند که پرونده ۲۲۹ نفر از این افراد در هیات های نظارت مورد بررسی قرار گرفت و از این تعداد ، صلاحیت ۱۱۱ نفر تایید و صلاحیت ۷۲ نفر نیز رد شد. 
معاون سیاسی امنیتی استاندار با بیان اینکه صلاحیت ۹ نفر از داوطلبین ورود به مجلس شورای اسلامی احراز نشد، افزود: ۳۷ نفر از ثبت نام کنندگان ، مدارک پرونده خود را تکمیل نکرده‌اند.
رئیس ستاد انتخابات استان گفت: حوزه انتخابیه شاهرود و مبامی با ۳۳ نفر تایید صلاحیت شده، دارای بیشترین داوطلب شرکت در انتخابات مجلس شورای اسلامی است.
 وی ادامه داد: حوزه انتخابیه سمنان، مهدیشهر و سرخه دارای ۳۰ داوطلب، حوزه انتخابیه دامغان ۲۶ داوطلب و حوزه انتخابیه گرمسار و آردان نیز ۲۲ داوطلب در انتخابات دوازدهمین دوره مجلس شورای اسلامی خواهد داشت.
ریواده تاکید کرد: داوطلبانی که صلاحیت آنها تأیید یا احراز نشده است، سه روز از ۱۷ لغایت ۱۹ دی ماه فرصت دارند اعتراض خود را بر اساس جدول زمان‌بندی فرایند اجرایی دوازدهمین دوره انتخابات مجلس شورای اسلامی ارائه کنند.
وی افزود: این بررسی‌ها نیز یک ماه توسط شورای نگهبان کشور ادامه خواهد داشت و نهایتاً ۱۹ بهمن ماه سال جاری نتایج قطعی توسط شورای نگهبان ارائه خواهد شد.
 وی یادآوری کرد: قرار است که ۱۹ بهمن ماه سال جاری نتایج قطعی توسط شورای نگهبان ارائه شود.
 انتهای پیام"
politics,"ایسنا/قم جامعه مدرسین حوزه علمیه قم با صدور بیانیه ای ضمن محکومیت جنایت تروریستی در گلزار شهدای کرمان این جنایت سبعانه و بزدلانه را نشانه‌ی آشکاری از کینه و دشمنی خباثت‌آلود مزدوران استکبار با ملت شریف ایران و مکتب شهید سلیمانی معرفی کرد.
 به گزارش ایسنا، متن بیانیه جامعه مدرسین حوزه علمیه قم در محکومیت جنایت تروریستی در گلزار شهدای کرمان به این شرح است:
بسم الله الرحمن الرحیم
“مِنَ المُؤمِنینَ رِجالٌ صَدَقوا ما عاهَدُوا اللَّهَ عَلَیهِ فَمِنهُم مَن قَضیٰ نَحبَهُ وَمِنهُم مَن یَنتَظِرُوَما بَدَّلوا تَبدیلًا” (الأحزاب ۲۳)
اقدام تروریستی بمب گذاری در مسیر گلزار شهدای کرمان که منجر به شهادت و مجروح شدن جمعی از هم وطنانمان شد موجب تألم و تأثر شدید گردید.
این جنایت سبعانه و بزدلانه نشانه‌ی آشکاری از کینه و دشمنی خباثت‌آلود مزدوران استکبار با ملت شریف ایران و مکتب شهید سلیمانی است.
این‌گونه جنایات که از سرپنجه خونین مزدوران خبیث و حقیر استکبار واقع شده است، خللی در عزم راسخ ملت شهیدپرور ایران در پیمودن راه حق ایجاد نمی‌کند و نتیجه‌ای جز افزایش نفرت از آمریکا، رژیم صهیونیستی و اذنابش در قلوب ملت ایران ندارد.
یاد شهیدان این حادثه خونین را گرامی می‌داریم و به خانواده‌های آنان تسلیت عرض می‌کنیم و از خداوند متعال، شفای عاجل برای مجروحان و آسیب‌دیدگان مسألت داریم.
از تمام نهادهای امنیتی، اطلاعاتی و انتظامی خواستاریم آمران، عاملان و مباشران این جنایت را شناسایی و تیغ تیز انتقام و خونخواهی ملت ایران را بر پیکر آنان وارد سازند.
“إِنَّ اللَّهَ عَزِیزٌ ذُو انتِقامٍ‌”
جامعه مدرسین حوزه علمیه قم
انتهای پیام"
politics,"عکس آرشیوی است
رئیس‌جمهور به منظور شرکت در اجلاسیه سراسری جامعه مدرسین حوزه علمیه قم به این شهر سفر کرد.
به گزارش ایسنا، سید ابراهیم رئیسی رییس‌جمهور به منظور شرکت در اجلاسیه جامعه مدرسین حوزه علمیه قم پیش از ظهر امروز - پنجشنبه هفتم دی 1402 - به این شهر سفر کرد.
سیزدهمین اجلاسیه سراسری جامعه مدرسین و علمای بلاد از صبح امروز ۷ دی‌ماه در سالن همایش‌های مدرسه علمیه امام کاظم (ع) با حضور علما، اعضاء جامعه مدرسین، نمایندگان مجلس خبرگان رهبری، نمایندگان بیوت مراجع عظام تقلید، شخصیت‌های برجسته حوزوی و اساتید و روحانیون آغاز شد.
رئیس‌جمهور پس از سخنرانی درجمع علما و حوزویان حاضر در این مراسم به زیارت حرم حضرت معصومه سلام‌الله‌علیها رفت.
انتهای پیام"
politics,"در جسله امروز هیات دولت، وزیر میراث فرهنگی، گردشگری و صنایع دستی از افتتاح بازارچه بزرگ و منحصر به فرد صنایع دستی در شهرستان آق‌قلا در استان گلستان خبر داد.
به گزارش ایسنا، در جلسه امروز هیات دولت وزیر میراث فرهنگی، گردشگری و صنایع دستی ضمن ارائه گزارشی از بازدیدهای خود در سفر دولت مردمی به استان گلستان، از افتتاح بازارچه بزرگ و منحصر به فرد صنایع دستی در شهرستان آق‌قلا در این استان خبر داد.
سید عزت الله ضرغامی خاطرنشان کرد: با توجه به تاکیدات رئیس جمهور محترم برای فراهم کردن زمینه عرضه مستقیم صنایع دستی از سوی خود تولیدکنندگان که عمدتا زنان خانه‌دار و گاها سرپرست خانوار هستند، بزرگترین بازارچه صنایع دستی در شمال کشور با 60 غرفه در جریان سفر دولت مردمی به استان افتتاح شد که تقریبا از تمامی رشته‌های صنایع دستی در آن حضور داشتند.
انتهای پیام"
politics,"محسن هاشمی رئیس شورای مرکزی حزب کارگزاران سازندگی و محمد بهادری جهرمی عضو پژوهشکده شورای نگهبان در برنامه گفت‌وگوی ویژه خبری با موضوع رقابت انتخاباتی به مناظره پرداختند.
به گزارش ایسنا، محمد بهادری‌جهرمی در ابتدای مناظره با محسن هاشمی گفت: تکالیف شورای نگهبان در خصوص رسیدگی به صلاحیت داوطلبان در قوانین متعددی بیان شده است، در خصوص ریاست‌جمهوری در قانون انتخابات ریاست‌جمهوری و در قانون اساسی، در خصوص انتخابات مجلس شورای اسلامی در قانون نظارت شورای نگهبان بر انتخابات مجلس و در قانون انتخابات مجلس و آیین‌نامه‌های آن و درباره خبرگان در مصوبه خود این نهاد سازوکارهای مشخص با آن‌ها بیان شده است. در این ساز و کارها، مراحل اجرایی ثبت‌نام بررسی اولیه صلاحیت‌ها توسط هیأت‌های اجرایی و در نهایت نظرات شورای نگهبان ابتدا توسط هیأت مرکزی نظارت و پس از آن، افراد معترض به نتایج بررسی توسط هیأت مرکزی در خودِ شورای نگهبان امکان بررسی مجدد اعتراض آن‌ها پیش‌بینی شده است. در نهایت، نظر شورای نگهبان دایره افراد واجد شرایط قانونی را برای انجام رقابت میان آن‌ها مشخص می‌کند.شورای نگهبان خارج از این قوانین و ابزارهایی که برای آن پیش‌بینی شده است، مکانیزم دیگری ندارد.
شفافیت جدی در عملکرد ارکان‌های اصلی نظام را خواستاریم
محسن هاشمی‌ هم گفت: وجود شورای نگهبان در قانون اساسی دیده شده است و براساس اصول ۹۱ تا ۹۹ قانون اساسی و طبیعتاً یک ضرورت برای هر انتخابات و برای انطباق مصوبات مجلس با شرع و قانون اساسی است، این امر به عهده شورای نگهبان قرار داده شده و ترکیب بسیار مناسبی هم برای شورای نگهبان تعیین شده است که شامل شش فقیه و شش حقوقدان بوده و این کار را انجام می‌دهند. اگر شورای نگهبان واقعاً به وظیفه‌ای که بر عهده آن قرار داده شده است، عمل کند، با همین ۱۲ نفر می‌تواند به خوبی و به راحتی هم از جمهوریت و هم اسلامیت نظام مراقبت کند.
وی ادامه داد: در ۴۵ سال گذشته شورای نگهبان به وظیفه خود به خوبی عمل کرده است، به ویژه در خصوص مصوبات مجلس ولی در خصوص نظارت بر انتخابات که شامل دو بخش اعم از صلاحیت داوطلبان و صحت برگزاری انتخابات است، انتقاداتی به شورای نگهبان وارد شده که اگر شورای نگهبان پاسخ‌های مناسبی داشته است، ولی اکنون در افکار عمومی وضعیت خوبی ندارد. به نظر می‌آید حضور آقای بهادری‌جهرمی برای اولین بار باشد که به این سبک قرار است شورای نگهبان از طریق یک حقوقدان و مشاور این نهاد به برخی موضوعات پاسخ بدهد تا شفافیت بیشتری نسبت به عملکرد شورای نگهبان ایجاد شود، من هم خوشحالم که بتوانم این انتقادات که به‌صورت جدی میان فرهیختگان و مردم وجود دارد، به شکلی مطرح کنم و اینجا توسط آقای محمد بهادری‌جهرمی پاسخ داده شود و هردو موجب شویم تا یک شفافیت جدی در عملکرد ارکان‌های اصلی نظام جمهوری اسلامی ایجاد و باعث رضایت مردم شود.
شورای نگهبان خود را ملزم به ارتباط با افکار عمومی می‌داند
محمد بهادری‌جهرمی در واکنش با اشاره به این‌که «هم دوستان و مشاوران دیگر و پژوهشگران و کارشناسان شورای نگهبان و هم خود بنده که اشاره فرمودید، دفعه سوم است که توفیق حضور خدمت مردم را دارم.» افزود: یکی از فعالیت‌های شورای نگهبان به خصوص در یک یا دو دهه اخیر، خود را ملزم به فعالیت در آن عرصه می‌داند، بحث ارتباط با افکار عمومی است. اینکه چقدر چنین فعالیتی دیده می‌شود یا این پاسخ‌ها به چه میزان از سوی جامعه نخبگانی، سیاسی و حقوقی مورد توجه قرار می‌گیرد، یک بحث دیگری است که شاید متناسب با حجم انتقادات و تخریب‌هایی که در خارج کشور نسبت به شورای نگهبان وجود دارد، نباشد؛ حضور رسانه‌ای شورای نگهبان نه به اندازه کافی ولی حتی‌المقدور در توان این شورا حضور وجود داشته است.
نظارت استصوابی به صورتی به نظارت استرجاعی تبدیل شده
محسن هاشمی هم گفت: ایرادات به قدری واضح است و روی افکار عمومی تأثیر گذاشته است که می‌توان گفت عملاً کاهش مشارکت مردم در انتخابات یکی از آثار این عملکرد شورای نگهبان است که نمونه‌هایی از آن را ورود کرده و در خصوص آن توضیح می‌دهم. معنای نظارت در وجوه مختلف با یکدیگر متفاوت است؛ نظارت استرجاعی، استطلاعی استصوابی و استصحابی داریم. در خصوص نظارت استرجاعی مثالی که می‌توانیم بیان کنیم این است که در خصوص فعالیت بازرسی کل کشور بیان می‌شود. بازرسی کل کشور بر عملکرد همه دستگاه‌ها نظارت می‌کند ولی خودِ این نهاد حکمی صادر نمی‌کند، این نهاد یک خطایی را در نزد یک دستگاه یا فرد یافته و آن را بررسی کرده و به یک گزارش تبدیل می‌کند که این گزارش را ابتدا با خود همان دستگاه در میان گذاشته و پاسخ‌های آن را دریافت می‌کند، البته ممکن است برخی اوقات این رفت و آمد برای رسیدگی تا دو سال نیز به طول بیانجامد و در نهایت به نتیجه که رسید و به تخلف واقف شد، آن را به اداره تخلفات ریاست‌جمهوری برای رسیدگی منتقل می‌کند یا به قوه‌قضاییه منتقل کرده و قوه‌قضاییه به عنوان یک نهاد کیفری به موضوع رسیدگی می‌کند.
وی ادامه داد: در نهایت، در هر دو محل با حضور یک قاضی بررسی شده و حکم صادر می‌شود. هنگامی که حکم صادر شد، آن فرد یا دستگاه می‌تواند طلب تجدید نظر کرده و این حکم مجدداً به دادگاه تجدید نظر می‌رود. مجدداً رسیدگی شده و حکم صادر می‌شود. البته من آنچنان با قوه قضاییه و مکانیزم فعالیت آن آشنایی ندارم. اما، می‌دانم که آن فرد یا دستگاه می‌تواند شکایت خود را مجدداً به دیوان عالی ارسال کند، اگر در آنجا نیز نتیجه نگرفت و حکم گرفت، مجدداً می‌تواند از موادی مثل ۴۷۷ و ۴۷۸ دنبال خلاف شرع‌بودن باشد و خلاصه رسیدگی‌ها به‌صورت جدی بسیار دقیق است و این‌گونه سعی شده است تا حق افراد ضایع نشود. این نوعی نظارت استرجاعی است به این معنا که به جای دیگری ارجاع داده می‌شود. نوع دیگری از نظارت، نظارت استطلاعی است. اگر این نظارت باشد مانند شورای نگهبان یک خلاف را مطلع شده و این خلاف را به اطلاع دستگاه مورد نظر مانند وزارت کشور یا هر دستگاه دیگری می‌رساند و آن دستگاه موظف است به این خلاف رسیدگی کرده و وظایف خود در قبال آن را انجام دهد. در خصوص نظارت استصوابی کلمه استصواب از ثواب می‌آید که معنای آن کار درست است به نحوی که این کار به قدری صحیح است که دیگر لازم نیست محل یا جای دیگری به آن رسیدگی کند و اگر قرار است مجدداً به آن رسیدگی شود توسط خود دستگاه متولی یعنی شورای نگهبان به آن رسیدگی می‌شود.
این فعال سیاسی اصلاح‌طلب تصریح کرد: چرا که فرض بر آن است که شورای نگهبان در این کار درست و ثواب به صورت احسن کار خود را انجام می‌دهد. در نتیجه به نظر می‌آید که در خصوص نظارت استصوابی این کار به این نحو انجام می‌شود که باید ۱۲ فقیه و شاید حقوقدان‌ها پرونده‌های اشخاص یا پرونده‌های مربوط به انتخابات را خودشان نظارت کنند؛ اینکه این کار را به دستگاه دیگری ارجاع بدهند و مثلاً اگر شما حساب کنید که در انتخابات با خطایی که شد در قانون و پیش ثبت نام صورت گرفت، ۵۰ هزار نفر تقریباً ثبت نام کردند و اگر قرار بود همه این افراد در مهر ماه ثبت نام کنند که خوشبختانه این اتفاق رخ نداده و حدود ۲۵ هزار نفر ثبت نام کردند، اگر شورای نگهبان یعنی این ۱۲ نفر شامل شش فقیه و شش حقوقدان بخواهند به آن رسیدگی کنند اگر برای هر پرونده ۱۰ یا ۲۰ دقیقه وقت بگذارند باید حدود ۵۰۰ روز برای همه فرآیند وقت بگذارند. در نتیجه مجبور شدند به یک سبکی درست است که نظارت آن استصوابی است ولی مجبور شدند برای حکم دادن نسبت به افراد آن را به یک دستگاهی ارجاع بدهند که زیر مجموعه خودشان است و افرادی را برای این کار انتخاب کردند؛ ما در کشورمان ۲۰۸ حوزه داریم و اگر در هر حوزه حداقل ۱۰ یا ۲۰ نفر بر رسیدگی به صلاحیت این تعداد از افراد حداقل به ۲ یا ۳ هزار فرد نیاز است. اینکه این افراد چه نگرشی داشته باشند، چگونه به افراد نگاه کنند، چه سوالاتی بپرسند، چگونه تحقیق کنند و چه پرونده‌هایی را بخوانند. هر کدام از آن‌ها می‌توانند اشتباهات فاحش نسبت به یک فرد داشته باشند و روی پرونده یک فرد نظر بدهند. البته افرادی می‌توانند خبرهای غلط به این افراد اعلام کنند. به طور مثال وقتی شما در خصوص یک فرد تحقیق می‌کنید طرف مورد تحقیق شما متوجه شود که آن فرد کاندید انتخابات است اطلاعات غلطی به آن فرد نسبت دهد.
وی افزود: به طور کلی سؤالاتی که نسبت به یک فرد انجام می‌شود، باعث ایجاد یک مسیر غلط در خصوص یک فرد رخ بدهد و پرونده این فرد برای رسیدگی دقیق به شورای نگهبان ارسال نمی‌شود و به نزد فقها نمی‌آید و فقها برای بررسی آن زمان بسیاری صرف نمی‌کنند. البته در انتخابات ریاست جمهوری چون تعداد کاندیداها بسیار کم است فقها می‌توانند این وقت را صرف کنند. اما، متأسفانه اتفاقات فاحشی نیز در آن موارد رخ داده که مردم سؤالات بسیاری در خصوص آن دارند. آقای لاریجانی درخواست کرده بود که دلایل عدم تایید صلاحیتش اعلام شود؛ شورای نگهبان اعلام کرد که قوانینش اجازه این امر را نمیدهد. بعد از بیانات رهبری شورای نگهبان نامه دلایل عدم تایید صلاحیت لاریجانی را برای وی ارسال کرد. لاریجانی در نامه‌ای خطاب به شورای نگهبان نوشت «به نظر می‌رسد که یک جریان اطلاعاتی امنیتی با برنامه‌ای خاص این اطلاعات را درباره من مطرح نموده که علاوه بر ظلم به بنده و خانواده ام به جایگاه شورای نگهبان نیز لطمه وارد کرده است». در آن نامه آمده بود که لاریجانی به دلیل پیگیری دلیل عدم تایید صلاحیت برخی از افراد صلاحیتش تایید نشده است. صادق لاریجانی بعد از این موضوع از شورای نگهبان استعفا داد و نوشت که هرگز تصمیمات شورای نگهبان را تا این حد غیر قابل دفاع نیافتم. این کار در خصوص انتخابات مجلس کار بسیار سختی است و نظارت استصوابی به صورتی به نظارت استرجاعی تبدیل شده و رسیدگی جدی در شورای نگهبان در سطح فقها انجام نمی‌شود. فقها از مقام معظم رهبری برای رسیدگی حکم دریافت می‌کنند و افرادی که در سطوح پایین‌تر قرار دارند از رهبری انقلاب حکم ندارند. فقها به دلیل آگاهی عدالت و فقیه بودن خود از مقام معظم رهبری حکم دریافت می‌کنند و حقوقدانان با رأی نمایندگان نیز از مجلس حکم می‌گیرند.
وی تأکید کرد: در نتیجه می‌توان گفت همانطور که رهبر انقلاب فرمودند اگر حق کسی در انتخابات ضایع شود این مورد حق‌الناس است و باید پاسخش در آن دنیا داده شود، اگر حق فردی ضایع شود، گویی حق کسانی که می‌خواهند آن فرد را انتخاب کنند نیز ضایع شده است. در نتیجه، یک امر بدیهی است که شورای نگهبان نمی‌تواند نظارت استصوابی خود را در انتخابات مجلس به سبک استصوابی عمل کند، چون فرصت آن را ندارد و در نهایت این موضوع به یک نظارت استرجاعی تبدیل شده و در نظارت استرجاعی قطعاً یک دستگاه دیگر باید آن را بازبینی کند که انجام نمی‌شود.
نظارت استرجاعی در مقابل نظارت استصوابی قرار ندارد
بهادری جهرمی هم تصریح کرد: نظارت استرجاعی در مقابل نظارت استصوابی قرار ندارد. در یک تقسیم‌بندی نظارت را به دو بخش نظارت استصوابی در مقابل نظارت استطلاعی تقسیم می‌کنند. این یک بحث فقهی است به معنای صواب دید هم نیست که اشاره کردند بلکه به منظور نظارت مؤثر است.ما در فقه داریم که در باب وقف ناظر اگر استصوابی باشد، متولی باید با تصویب آن کار را به پیش ببرد و اگر استطلاعی باشد باید با اطلاع ناظر کار را پیش ببرد. بدیهی است که نظارت شورای نگهبان اطلاعی نیست. یعنی منطق ندارد که ناظر انتخابات چه شورای نگهبان باشد چه هر مرجع دیگری و بگوید من نظارت کردم و تخلفاتی را شاهد بودم و ورود افراد فاقد صلاحیت را دیدم حتماً ناظر باید بتواند از تخلفات جلوگیری کند یا از تاثیر تخلف رخ داده در نتیجه انتخابات جلوگیری کند. این موضوع هم در بعد بررسی صلاحیت انتخابات و هم در بعد برگزاری انتخابات شمارش و تجمیع آراء و اعلام نتیجه انتخابات وجود دارد، لذا ما در علم حقوق به آن نظارت مؤثر اطلاق می‌کنیم، یعنی قرار نیست ناظر فقط نظاره‌گر باشد یا نگاه کرده و کسب اطلاع کند و به جای دیگری اطلاع دهد و آن مرجع دیگر تعیین تکلیف کند، بلکه شورای نگهبان در صورت مشاهده تخلف یا پیشگیری کرده و یا از تأثیر تخلف در نتیجه انتخابات با ابطال انتخابات و یا از ورود افراد واجد شرایط به این عرصه جلوگیری می‌کند.
وی افزود: هر کسی می‌تواند نگاه خاص خود را در خصوص مدل نظارت داشته باشد، ولی منطق نظارت در دنیا و ایران همین‌گونه است و در تمام ۳۹ انتخاباتی که داشتیم منهای همه‌پرسی روش کار به همین شکل بوده است، حتی پیش از انقلاب اسلامی در اولین انتخابات که در ایران پس از دوران مشروطه برگزار شده، ما انجمن نظارت را با همین صلاحیت‌های مشابه داشتیم. البته روش کار در دنیا نیز به همین‌گونه است، چون منطقی غیر از آن وجود ندارد و یک فردی باید باشد که شرایط نامزدها را با قوانین تطبیق دهد و تعیین تکلیف کند که این شرایط وجود دارد یا خیر در خصوص صحت برگزاری انتخابات نیز تصمیم قاطع و نهایی را اتخاذ کند لذا ما چاره‌ای غیر از نظارت مؤثر نداریم. اندک کشورهایی که نظارت اطلاعی دارند، چون دو ناظر دارند؛ ناظر اول استطلاعی یا اطلاعی است که کسب خبر کرده و گزارش‌ها را جمع آوری می‌کند و نظر خود را به مقام بالاتر اطلاع می‌دهد و مقام بالاتر به عنوان ناظر نهایی حرف قاطع را خواهد زد. اینکه سلیقه ما چگونه باشد و چه چیز را بپسندیم امر صحیحی است، ولی ما در نظام حقوقی برای اینکه بدانیم که باید چه کاری انجام دهیم از طریق قانون تعیین تکلیف می‌کنیم.
حقوقدان پژوهشکده شورای نگهبان، تأکید کرد: قانون اساسی ما ذیل اصل ۶۲ صراحتاً ذکر کرده است که شرایط انتخاب کنندگان و انتخاب‌شوندگان و کیفیت انتخابات را قانون تعیین می‌کند، اجازه می‌خواهم از قوانینی که در دوره اول مجلس تصویب شد، مثال بزنم. البته قوانینی که در سال ۷۸ تصویب شد یا همین اصلاحیه که در سال ۱۴۰۲ تصویب شد همین هست، ولی شاید آقای هاشمی بخواهند در آن شبهه‌ای ایجاد کنند، به همین دلیل از قوانینی که در سال‌های ۵۹، ۶۱، ۶۲، ۶۳ و ۶۴ تصویب شده است، استفاده می‌کنم. این مواردی که فرمودند دقیقاً براساس قانون اساسی که به مجلس سپرده شده در قانون ذکر شده که ما غیر از شورای نگهبان، یک هیات مرکزی نظارت بر انتخابات داریم. قانون نظارت شورای نگهبان بر انتخابات مجلس شورای اسلامی را داریم که مصوب ۱۶ شهریور ۱۳۵۹ مجلس با امضای مرحوم آقای هاشمی رفسنجانی است که به شورای نگهبان واصل شده و سپس مورد تایید شورای نگهبان قرار گرفته است.
انتهای پیام"
politics,"مشاور فرمانده کل قوا در امور ارتش گفت: قدرت دفاعی بی‌نظیر و بلامنازع ایران در سطح منطقه و جهان، سایه هرگونه تهدید و جنگ را از ملت بزرگ ما دور کرده است.
به گزارش ایسنا، امیر سرتیپ امیر حاتمی در دوره «هیئت معارف جنگ سپهبد شهید صیاد شیرازی» در «دانشگاه افسری امام علی (ع)» گفت: هدف شیطان بزرگ آمریکای جنایتکار از به شهادت رساندن حاج قاسم سلیمانی متوقف کردن و به شکست کشاندن محور مقاومت و ضربه زدن به روحیه مقاومت و ایستادگی بود.
وی افزود: جهانیان دیدند نه تنها با شهادت این اسوه شجاعت و استکبارستیزی، تفکر و اندیشه مقاومت متوقف و متزلزل نشد، بلکه امروز نام و آوازه شهید سلیمانی در حیات، پیروزی و موفقیت‌های محور مقاومت موثرتر و راهگشاتر از گذشته است.
مشاور فرمانده کل قوا با بیان اینکه امروز مکتب شهید سلیمانی به عنوان اسوه و الگوی جوانان بسیاری در ایران، منطقه و جهان قرار گرفته است، تاکید کرد: رژیم سفاک صهیونیستی در حالی این روزها دست به جنایاتی تاریخی در غزه زده است که آمریکای مدعی حقوق بشر در جهان و برخی کشورهای غربی با وقاحت و بی‌شرمی و با زیر پا گذاشتن تمامی اصول و قواعد انسانی و بین‌المللی از این جنایت و نسل کشی حمایت و پشتیبانی می‌کنند.
وی ادامه داد: امروز شاهدیم مردم مظلوم و بی‌دفاع فلسطین و غزه در سکوت مرگ‍بار مجامع جهانی و بین‌المللی با مقاومت و شهادت‌طلبی مثال‌زدنی از آرمان بلند فلسطین و بیت‌المقدس دفاع کرده و حاضر به تسلیم و پذیرفتن ذلت نمی‌شوند.
حاتمی گفت: امروز مردم جهان در حالی شکست هیمنه پوشالی رژیم صهیونیستی را شاهدند که این رژیم کودک‌کش با وجود دست‌زدن به همه جنایت‌ها و رفتارهای ضدبشری و زیر پا گذاشتن ابتدایی‌ترین اصول انسانی به هیچ یک از اهداف خود در شکست حماس و تضعیف محور مقاومت دست نیافته است.
وزیر سابق دفاع با اشاره به پیشرفت‌های صنعت دفاعی بومی جمهوری اسلامی نسبت به دوران پیش از انقلاب، افزود: عمده تسلیحات و تجهیزات نظامی کشور در جنگ تحمیلی در نیروهای زمینی، پدافندی، هوایی و دریایی، مرتبط با خریدهای خارجی رژیم طاغوت از غرب و شرق و یا محدود به تولیدات بسیار اندک و مونتاژی خطوط تولید چند کارخانه بود که آن‌ها نیز توسط بیگانگان به ایران داده شده بود.
حاتمی گفت: اما با شروع جنگ تحمیلی و آغاز تحریم‌های شدید دفاعی و احساس نیاز به خودکفایی و خود اتکایی، بسترهای اولیه و لازم برای تحول شگرف و بنیادین در صنعت دفاعی با رویکرد تحریم‌شکنی و خلق ایده و دانش و بهره‌گیری از ظرفیت‌های ملی آغاز شد.
وی با اشاره به نقش صنعت دفاعی و «جهاد خودکفایی» در نیروهای مسلح در سخت‌ترین شرایط تحریمی برای پشتیبانی از جنگ یادآور شد: وزارت دفاع و وزارت سپاه در کنار جهاد خودکفایی در نیروهای مسلح با مهندسی معکوس و افزایش تولید سلاح‌های رزم زمینی و  بهره‌گیری حداکثری از ظرفیت‌های صنعتی و علمی و دانشگاهی کشور اجازه ندادند تحریم‌های نظامی، خللی در  مقاومت و پیروزی‌های رزمندگان شجاع ایران اسلامی وارد ساخته و صدام جنایتکار و ارتش رژیم بعثی عراق بتواند به اهداف شوم و ننگین خود در سرنگونی نظام اسلامی دست یابد.
مشاور فرمانده کل قوا افزود: امروز جمهوری اسلامی ایران با کسب تجارب ۸ سال دفاع مقدس و رهبری‌ها و تدابیر حکیمانه فرماندهی معظم کل قوا توانسته است به قدرت دفاعی بی‌نظیر و بلامنازع در سطح منطقه و جهان دست یابد که این مولفه قدرت، سایه هرگونه تهدید و جنگ را از ملت بزرگ ایران اسلامی دور ساخته است.
وزیر سابق دفاع با یادآوری نسل‌کشی صهیونیست‌ها در غزه، ادامه داد: نظام سلطه و استکبار جهانی همواره نسبت به نظام اسلامی با بغض، حسد و کینه نگاه کرده است و هرگز دست از دشمنی با ملت ایران بر نخواهند داشت، اما نظام اسلامی با افزایش قدرت دفاعی و بازدارندگی خود و تکیه بر قدرت و اقتدار ملی همواره دشمنان قسم خورده این نظام را مأیوس و ناامید ساخته است.
حاتمی با بیان اینکه عمده راهبرد نظام سلطه در دشمنی و مواجهه با جمهوری اسلامی توسل به حربه جنگ ترکیبی و جنگ شناختی است، افزود: در وقایع سال گذشته هدف دشمن تغییر نگاه، باور و اعتقادات و ارزش‌های ملی جوانان ایران اسلامی بود که در این مسیر نیز با بصیرت انقلابی ملت بزرگ ایران با شکست و ناکامی روبه‌رو شد.
انتهای پیام"
politics,"به مناسبت سالروز تاسیس سپاه حفاظت هواپیمایی،‌ خاطره جالب یکی از ماموران مخفی این نیرو در ماجرای نجایت یک هواپیمایی مسافرتی در سال ۱۳۷۹ منتشر شده است.
به گزارش ایسنا همزمان با سالروز سالروز تاسیس سپاه حفاظت هواپیمایی به فرمان امام خمینی(ره)،‌ یکی از ماموران مخفی این نیروی ماجرای نجات یک هواپیمای مسافرتی در تاریخ بیست و سوم آذر ۱۳۷۹ را بازگو کرده است.
این مامور حفاظت هواپیمایی سپاه می گوید: یک ماه و نیم بعد از این ماجرا به دیدار مقام معظم رهبری رفتم که برایم دیداری غیر قابل وصف بود. آقا من را همچون پدر در آغوش گرفتند و تمام خستگی ام از بین رفت. احساس عجیبی داشتم که نمی توانم بیان کنم و فقط گریه می کردم.
0 seconds of 6 minutes, 16 seconds
انتهای پیام"
politics,"رئیس بنیاد شهید و امور ایثارگران از اعزام ۵۱۲ هزار نفر از ایثارگران به سفر از سوی این بنیاد خبر داد.
به گزارش ایسنا، سید امیرحسین قاضی‌زاده هاشمی صبح امروز -چهارشنبه ۲۰ دی ۱۴۰۲- در جلسه هیئت دولت از اعزام ۵۱۲ هزار نفر از ایثارگران به سفر از سوی این بنیاد خبر داد و گفت: از این تعداد ۱۷ هزار و ۸۷۲ نفر به حج و عتبات اعزام شده‌اند.
رئیس بنیاد شهید و امور ایثارگران اضافه کرد: هزار جانباز قطع نخاعی هم با دریافت حق پرستاری و همیاری به سفر اعزام شده‌اند که از این تعداد ۳۶۰ نفر مشهد را به عنوان مقصد انتخاب کرده‌اند.
انتهای پیام"
politics,"ایسنا/قم سخنگوی شورای هماهنگی اصولگرایان قم از بررسی سوابق و برنامه‌های کاندیداهای انتخابات مجلس شورای اسلامی در سه مرحله برای حضور در لیست این شورا خبر داد.
حجت‌الاسلام دکتر ناطقی در گفت‌وگو با ایسنا با بیان اینکه سوابق و برنامه‌های کاندیداهای انتخابات مجلس در سه مرحله در این شورا بررسی می‌شود، گفت: در مرحله نخست سوابق نامزدها در جلسه‌ای با حضور اعضای شورای هماهنگی اصولگرایان قم که متشکل از نمایندگان ۲۹ حزب رسمی و مجموعه‌های مردم‌نهاد و معتمدین شهر است، بررسی می‌شود.
وی با بیان اینکه از کاندیداهایی که سوابق و برنامه‌های قابل توجهی دارند برای مصاحبه و گفتگوی حضوری دعوت به عمل می‌آید، یادآور شد: از بین این افراد نیز تعدادی که امتیازات بیشتری از شاخص‌های ۲۰گانه کسب کرده باشند دعوت می‌شود تا در مرحله سوم گزینش حاضر شوند.
سخنگوی شورای هماهنگی اصولگرایان قم با بیان اینکه در نهایت ۳ نفر به عنوان لیست پیشنهادی این شورا به مردم انقلابی و بصیر استان معرفی می‌شوند، خاطرنشان کرد: تاکنون حدود نیمی از داوطلبان که علاقه‌مند بودند در این لیست قرار بگیرند، برای مصاحبه حضوری به دفتر این شورا دعوت شده و برنامه‌های خود را ارائه کرده‌اند.
وی اشرافیت به اصل ولایت مطلقه فقیه و التزام عملی به آن، داشتن روحیه انقلابی  و کار جهادی، حسن شهرت و تدین و ساده زیستی و مردمی بودن، سوابق اجرایی و مدیریتی، اعتقاد به کار جمعی و تشکیلاتی، شناخت قوانین و مقررات و مناسبت‌های قوه مقننه، داشتن طرح و برنامه برای معضلات اقتصادی و فرهنگی، شناخت آسیب‌ها و ظرفیت‌های استان و اعتقاد به بیانیه گام دوم انقلاب را از جمله شاخص‌های مهمی یاد کرد که در بررسی سوابق و برنامه‌های کاندیداها به آن توجه می‌شود.
ناطقی در پایان حضور حداکثری مردم در انتخابات و انتخاب افراد اصلح را مهم ارزیابی و اظهار کرد: داوطلبان محترم می‌توانند حداکثر تا پایان روز ۲۱ دی‌ماه سوابق و برنامه‌های خود را به شورای هماهنگی اصولگرایان قم تحویل دهند تا پس از بررسی اولیه از آن‌ها جهت مصاحبه حضوری دعوت شود.
انتهای پیام "
politics,"در ویدیویی از دیدار کوتاه سید ابراهیم رئیسی با شهید سردار سرتیپ پاسدار سید رضی موسوی از مستشاران نظامی باسابقه سپاه و از همرزمان سردار شهید حاج قاسم سلیمانی که دیروز - دوشنبه - چهارم دی ۱۴۰۲ در سوریه به شهادت رسید را می بینید.
به گزارش ایسنا، در این دیدار کوتاه که اردیبشهت ۱۴۰۲ در پایان سفر رئیسی به سوریه انجام شده است، سید ابراهیم رئیسی در دعای خیر خود برای سردار شهید سید رضی موسوی می گوید: ان شاءالله خداوند شما را از سربازان حضرت ابا عبدالله و امام زمان قرار دهد و ان شاءالله خداوند سایه آقا را مستدام نگه دارد که همه ما از سربازان ایشان هستیم.
0 seconds of 9 seconds
روز دوشنبه - چهارم دی ماه ۱۴۰۲ - در حمله موشکی جنایتکارانه رژیم جعلی و کودک کش صهیونیستی به دمشق  سردار سرتیپ پاسدار سید رضی موسوی  از مستشاران نظامی باسابقه سپاه در سوریه به درجه رفیع شهادت نائل آمد. وی از همرزمان سردار شهید حاج قاسم سلیمانی و مسئول پشتیبانی جبهه مقاومت در سوریه بود.
انتهای پیام"
politics,"رئیس دفتر سیاسی ریاست جمهور از اولین تماس تلفنی روسای جمهور ایران و  مصر خبر داد.
به گزارش ایسنا، متن پیام محمد جمشیدی در شبکه اجتماعی ایکس یه شرح زیر است:
در اولین تماس تلفنی روسای جمهور ایران و مصر، دکتر رئیسی دوره جدید ریاست‌جمهوری جناب سیسی را تبریک گفت.
همچنین دو طرف درباره آخرین تحولات فلسطین و اهمیت وحدت اسلامی گفتگو کردند. دو رئیس جمهور توافق کردند که برای حل و فصل نهایی مسایل بین دو کشور گام های ملموس بردارند.
انتهای پیام"
politics,"معاون سیاسی وزیر کشور گفت: چاپ ۷۱ میلیون تعرفه به تفکیک صورت گرفته و آماده شده است و برای اجرای انتخابات همه شرایط فراهم است.
به گزارش ایسنا، سید محمدتقی شاهچراغی صبح پنجشنبه - 21 دی 1402 - در همایش احزاب درباره انتخابات و اهمیت آن با بیان این‌که «حتما احزاب به راهبردهایی که مقام معظم رهبری در این خصوص فرمودند، توجه جدی خواهند داشت.» افزود: تمام مسائل انتخابات گذشته را بررسی و نیازها را برطرف کرده‌ایم و باید بگویم به لحاظ زمانی از انتخابات گذشته جلوتر هستیم.
وی خاطرنشان کرد: در انتخابات امسال ۴۰۰۰ شعبه بیشتر  از گذشته در نظر گرفتیم تا در رأی‌گیری تسهیل شود، همچنین قریب به ۵۹ هزار شعبه آماده اخذ رای هستند و دستگاه‌های احراز هویت و نرم‌افزارهای مورد نیاز تأمین شده است. اعضای شعب مشخص می‌شوند که این‌ها جدا از وظایف ناظران شورای نگهبان است.
وی از چاپ و آماده سازی  ۷۱ میلیون تعرفه به تفکیک خبر داد و خاطرنشان کرد: برای اجرای انتخابات همه شرایط فراهم است. قانون همه چیز را تعریف کرده و همه کارها باید برابر قانون صورت بگیرد. از روز گذشته فرصت یک ماهه شورای نگهبان آغاز شده است تا صلاحیت‌ها را بررسی کند. به نظرم فرصت هست و ما هم در حوزه وزارت کشور تلاش داریم تا  شاهد مشارکت حداکثری باشیم. قطعاً مردم باید در  همه مراحل حضور داشته باشند و انتخابات محدود نشود. احزاب هم باید حضور داشته باشند و فعالیت آنها صرفا به انتخابات محدود نشود.
معاون سیاسی وزیر کشور گفت: جناح اصولگرا و اصلاح‌طلب فرقی نمی‌کند، به انتخابات از موضع تکلیف نگاه کنیم. اگر نقد درستی هم وجود داشته باشد، ما در وزارت کشور استقبال می‌کنیم و تا آخر زمانی که قرار است اعلام نظر شود، ما در خدمت احزاب هستیم.  حضور در میدان انتخابات یک تکلیف است. انتخابات آثار ملی و فراملی دارد. نگران زخم زبان ها نباشید. همه دستگاه‌ها طبق قانون عمل کنند تا مشارکتی که در کلام رهبری آمده، محقق شود. امیدوارم فرصتی برای همکاری و همدلی ایجاد شود تا در اولین قدم، نتیجه آن را در ۱۱ اسفند با تلاش‌های شما ببینیم؛ زیرا  شما معتمد بخشی از مردم هستید.
انتهای پیام"
politics,"داوطلبی رامین مهمانپرست از حوزه انتخابیه رشت و خمام در انتخابات دوازدهمین دوره مجلس شورای اسلامی به تائید شورای نگهبان رسید.
رامین مهمانپرست در گفت‌وگو با ایسنا از تائید صلاحیتش برای داوطلبی انتخابات دوازدهمین دوره مجلس شورای اسلامی از حوزه انتخابیه رشت و خمام به از سوی شورای نگهبان خبر داد.
سفیر جمهوی اسلامی ایران در کشورهای تایلند، قزاقستان، لهستان و لیتوانی و همچنین سخنگویی وزارت امور خارجه در کارنامه سوابق مهمانپرست دیده می‌شود.
انتهای پیام"
politics,"حضرت آیت‌الله خامنه‌ای، حضرت فاطمه زهرا(س) را پایه‌گذار جهاد تبیین خواندند و تأکید کردند: مداحان و ستایش‌گران مکتب اهل بیت با تأسی به این سنت نورانی و درس بزرگ فاطمی، جهاد تبیین را با دو شاخص «توانایی برانگیختن دل‌ها و حرکت‌آفرینی» و «جهت‌گیری درست و دقیق» وظیفه اصلی خود بدانند و در مسائل و قضایای مهم روز مانند انتخابات به مجاهدت و روشنگری بپردازند.
به گزارش ایسنا، حضرت آیت‌الله خامنه‌ای صبح امروز در دیدار هزاران نفر از مداحان اهل بیت(ع) و شاعران آیینی، با تبریک عید سعید ولادت حضرت صدیقه طاهره(س)، میلاد امام خمینی را به عنوان پرچمدار جهاد فاطمی تبریک گفتند و در سالروز شهادت سردار سلیمانی، یاد «حاج قاسم» را گرامی‌ داشتند.
ایشان «جهاد تبیین» را از خصوصیات بسیار برجسته حضرت فاطمه(س) برشمردند و با اشاره به خطبه‌های مشهور آن حضرت گفتند: انتظام فکری، منطق قوی، استحکام لفظ، زبان فاخر و زیبایی‌های ادبی، خطبه‌های مملو از معارف و حقایق حضرت صدیقه کبری(س) را هم‌ردیف بهترین خطبه‌های نهج‌البلاغه قرار داده و بزرگان اهل بلاغت را به حیرت انداخته است.
رهبر انقلاب با اشاره به ادامه سنت پرعظمت جهاد تبیین در زبان ائمه اطهار و خطبه‌های اهل بیت و نیز اشعار شاعران درجه یک عرب‌زبان، افزودند: در تداوم این مسیر، در دوران ما امام خمینی پرچم جهاد تبیین را برافراشت و با زبان و منطق و برانگیختن ملت، حکومت فاسدِ ننگینِ دیکتاتوریِ سلطنتیِ ارثی را ازاله و حکومت مردمی و اسلامی را برپا کرد که این واقعه تاریخی، اهمیت و ظرفیت بی‌مانند «جهاد تبیین» را آشکار می‌کند.
حضرت آیت‌الله خامنه‌ای جایگاه و ظرفیت حقیقی مداحی را ادامه‌دادن راه منورِ مجاهدانِ عرصه تبیین از زمان ائمه تاکنون دانستند و گفتند: هنر مداحی و مقوله هیأت که محورش مداح است و واعظ نیز در کنار او، جزو مهمترین بخش‌های قدرت نرم جامعه اسلامی است.
ایشان قدرت نرم را نافذتر و موثرتر از قدرت سخت خواندند و گفتند: به همین علت است که امریکا با وجود همه سلاح‌های پیشرفته، در عرصه‌هایی مانند رسانه،‌ هنر، ادبیات و سینما بیشترین سرمایه‌گذاری را می‌کند.
رهبر انقلاب اثر قدرت سخت را مقطعی و از بین‌رفتنی برشمردند و با اشاره به فرار مفتضحانه امریکا از افغانستان و نفرت عمیق مردم عراق از کاخ سفید، افزودند: قدرت سخت نتوانست حضور آمریکا را در این دو کشور ماندگار و موفق کند اما قدرت نرم توانسته است گروهی بظاهر در اقلیت مانند مردم فلسطین را در کانون توجه دنیا قرار دهد که این، بخاطر مظلومیت، صبوری و ایستادگی مردم فلسطینی است.
ایشان معارف اسلامی، منطق قرآن و «معارف، مصائب و تاریخ اهل بیت» را محتوای اصلی کار مداحی برشمردند و گفتند: توقع این است که این محتوا با بهترین زبان و بهترین شیوه و با همان خصوصیاتی که در تاریخ جهاد تبیین وجود داشته، به مردم ارائه شود.
رهبر انقلاب، تکیه جمهوری اسلامی به قدرت نرم را راهبرد اصلی کشور در ۴۵ سال اخیر خواندند و گفتند: به «داشتن تسلیحات پیشرفته منطبق با نیاز کشور و موثر در مقابل توانایی دشمنان»، باور داریم اما اعتقاد عمیق داریم که قدرت نرم یعنی «تسلیحات فکری، زبانی و منطقی» قوی موثرتر است و باید گسترده‌تر شود.
رهبر انقلاب، «توانایی برانگیختن و ایجاد حرکت» و «هدف‌گیری درست و دقیق» را دو شاخص مهم برای سنجش جهاد تبیین دانستند و گفتند: در جهاد تبیین علاوه بر قدرت تکان دادن دل‌ها و حرکت‌آفرینی، دقت در هدف‌گیری خیلی مهم است چرا که گاهی مثلاً در شرایط نیاز دنیای اسلام به اتحاد، بی‌دقتی باعث ایجاد اختلاف و شکاف می‌شود.
ایشان با تحسین رشد علمی جامعه مداحان در مقایسه با گذشته، مداحان را به دقت در فهم عمیق و بیان معارف دینی توصیه مؤکد کردند و افزودند: جامعه مداحی امروز جامعه‌ای بلندمرتبه و متعالی است و انتظار از آن، انتقال دقیق معارف دینی با ابراز بسیار ممتاز مدح و مرثیه است.
حضرت آیت‌الله خامنه‌ای مداحان را به انس مضاعف با کتب حدیث، خطبه‌های معارفی و حرکت‌آفرین نهج‌البلاغه و دعاهای صحیفه سجادیه فراخواندند و گفتند: در صحیفه سجادیه که پدیده‌ای عجیب در مکتب اهل‌بیت است، امام سجاد علیه‌السلام، برای مرزداران اسلام دعا می‌کنند که امروز مرز و نبض تپنده دنیای اسلام «غزه» است.
ایشان افزودند: مردم غزه امروز نه فقط در برابر رژیم صهیونیستی بلکه در مقابل دنیای کفر و طاغوت و استکبار و آمریکا ایستاده‌اند و اینکه رئیس‌جمهور آمریکا صریحاً می‌گوید من صهیونیست هستم، یعنی همان خباثت و اهداف پلید صهیونیست‌ها در او نیز وجود دارد.
رهبر انقلاب یکی از وظایف مجاهدان تبیین را شناخت و تبیین مسائل روز از جمله مسئله غزه و دشمنی‌های بدخواهان دانستند و افزودند: باید در مقابل تبلیغات دروغین آمریکا و دنباله‌روهای آن علیه اسلام و نظام اسلامی سینه سپر کنیم.
ایشان انتخابات پیشِ رو را عرصه مهم دیگر برای جهاد تبیین خواندند و با تأکید بر ضرورت نقش‌آفرینی در مقابل یأس‌پراکنان و القاءکنندگان بی‌فایده‌گی انتخابات گفتند: برخی می‌خواهند انتخابات و حضور مردم که اثبات تحقق مردم‌سالاری دینی است ضعیف و نامناسب باشد تا حرف و ایده امام بزرگوار و وعده الهی دروغ درآید که در مقابل این حرکت خصمانه، مجاهدان تبیین باید با بیان حقایق بایستند و به وظیفه خود عمل کنند.
حضرت آیت‌الله خامنه‌ای تأکید کردند: انتخابات یک وظیفه است و هر کسی با انتخابات مخالفت کند با جمهوری اسلامی و اسلام مخالفت کرده است.
ایشان، تبدیل نقاط قوت نظام به نقطه ضعف را از جمله شگردهای بدخواهان ایران برای بدبین کردن مردم به نظام و ناامید کردن آنها از آینده خواندند و گفتند: یکی از نقاط قوت نظام اسلامی مبارزه با فساد است اما به محض آنکه فسادی در جایی ظاهر می‌شود و دولت و مسئولان قضایی و دیگر بخش‌ها آن مقابله می‌کنند، عده‌ای می‌گویند فساد وجود دارد؛ بله فساد وجود دارد اما نقطه ضعف، تحمل فساد و کمک به آن است و مبارزه با فساد، نقطه قوت است.
رهبر انقلاب سیره امام بزرگوار را ایستادن صریح و بی‌ملاحظه در مقابل القائات خصمانه و بیان روشن مطالب برای مردم دانستند و خاطرنشان کردند: امام با این روشنگری‌ها توانست پایه‌های نظام اسلامی را به نحوی مستحکم کند که تا امروز نظام بر همان پایه‌ها ایستاده و مرتفع شده و در آینده هم ارتفاع بیشتری پیدا خواهد کرد.
ایشان ملت ایران را دوستدار استقلال، پیشرفت و عزت ملی و منزجر از فخرفروشی آمریکایی‌ها و دنباله‌روی از آنها دانستند و گفتند: علت ایستادن مردم پای جمهوری اسلامی علاقه‌مندی آنها به این ارزش‌ها است. این راه، راه خدا است و هیچ قدرتی قادر به عقب راندن مردم از حرکت در آن نیست.
در ابتدای این دیدار هشت نفر از حاضران، آقایان احمد واعظی، مجتبی رمضانی، محسن عراقی، سید حجازی از لبنان، محمد رسولی، طاهر قلندری، امیر کرمانشاهی و علی‌اکبر حائری به شعرخوانی و سرودخوانی در مدح اهل بیت عصمت و طهارت پرداختند.
انتهای پیام"
politics,"آزمون دانشگاه‍های افسری ارتش صبح امروز در ۲۶ حوزه و با حضور ۲۱ هزار داوطلب در سراسر کشور برگزار شد.
به گزارش ایسنا به  نقل از روابط عمومی ارتش، آزمون ورودی دانشجویان دانشگاه‍های افسری ارتش جمهوری اسلامی ایران صبح امروز (جمعه مورخ ۸دی ماه) همزمان در تهران و ۲۶ حوزه امتحانی در سراسر کشور با هماهنگی سازمان سنجش و آموزش کشور و حضور نمایندگان اعزامی آن سازمان برگزار شد.
بنا بر این گزارش، داوطلبان آزمون سال جاری دانشگاه‍های افسری ارتش جمهوری اسلامی ایران برای حضور در دانشگاه های افسری امام علی (ع) نیروی زمینی، خاتم الانبیا نیروی پدافند هوایی، شهید ستاری نیروی هوایی، علوم دریایی امام خمینی (ره) و علوم و فنون فارابی با یکدیگر به رقابت پرداختند.
انتهای پیام"
politics,"صلاحیت نماینده ادوار مجلس شورای اسلامی در انتخابات تایید شد.
علی مطهری در گفت وگو با ایسنا خبر داد که صلاحیت وی برای حضور در انتخابات مجلس دوازدهم تایید شده است.
وی پیش از این در مجالس هشتم ، نهم و دهم نماینده مجلس بوده است.
با توجه به پایان فرایند ۵۰ روزه بررسی صلاحیت داوطلبان «انتخابات دوازدهمین دوره مجلس شورای اسلامی» در هیات نظارت مرکزی، نتایج بررسی های مزبور، از سوی شورای نگهبان در ۱۴ دی به ستاد انتخابات کشور اعلام شد.
ستاد انتخابات کشور به محض دریافت اطلاعات، در بامداد روز جمعه ۱۵ دی، ضمن اطلاع رسانی به داوطلبان از طریق پیامک، نتایج را به فرمانداران مراکز حوزه انتخابیه ارسال کرده است.
برابر قانون فرایند ابلاغ نتایج به داوطلبان از سوی فرمانداران، با ذکر مستند قانونی، طی بازه زمانی ۱۵ و ۱۶ دی ماه انجام خواهد شد.
اسلامی خاطرنشان کرد: داوطلبانی که صلاحیت آنها در هیات مرکزی نظارت تایید یا احراز نشده است، می توانند اعتراض خود را از طریق مراجعه به سامانه اعلامی شورای نگهبان، در بازه زمانی ۱۷ تا۱۹ دی  (به مدت سه روز) ثبت کنند.
انتخابات دوازدهمین دوره مجلس شورای اسلامی و ششمین دوره مجلس خبرگان رهبری به طور همزمان در ۱۱ اسفند ماه امسال برگزار می شود.
انتهای پیام"
politics,"عکس مربوط به رزمایش پیامبر اعظم(ص) 16 است
ایسنا/سیستان و بلوچستان فرماندار چابهار اعلام کرد: دود دیده شده در آسمان چابهار به علت برگزاری رزمایش پیامبر اعظم(ص) ۱۸ در منطقه عمومی چابهار است.
جواد سپاهی در گفت‌وگو با ایسنا افزود: مردم در این زمینه نگرانی نداشته باشند.
انتهای پیام"
politics,"شصت و سومین اجلاس سالانه مجمع عمومی و فوق‌العاده بانک مرکزی با حضور رئیس قوه مجریه برگزار شد.
به گزارش ایسنا، شصت و سومین اجلاس سالانه مجمع عمومی و فوق‌العاده بانک مرکزی، از ساعت ۹:۳۰ صبح شنبه ( ۹ دی ۱۴۰۲) با حضور سید ابراهیم رئیسی رئیس دولت سیزدهم برگزار شد.
در این جلسه علاوه بر رئیس قوه مجریه، محمد رضا فرزین رئیس کل بانک مرکزی و سید احسان خاندوزی وزیر امور اقتصادی و دارایی حضور داشتند.
انتهای پیام"
politics,"ایسنا/مرکزی معاون پارلمانی رییس جمهور گفت: باید اصل مشارکت در انتخابات به خوبی در جامعه تبیین شود.
سید محمد حسینی نهم دیماه ۱۴۰۲ در جریان سفر به استان مرکزی و در حاشیه مراسم بزرگداشت ۹ دی، در جمع خبرنگاران بیان کرد: دولت سیزدهم در موضوع انتخابات پیش رو، خود را به اجرای راهبردهای چهارگانه مطرح شده از سوی مقام معظم رهبری شامل مشارکت، رقابت، سلامت و امنیت انتخابات مکلف می داند.
وی تصریح کرد: با اطلاع رسانی مطلوب که از سوی وزارت کشور انجام شد، در بحث پیش ثبت نام و ثبت نام داوطلبین انتخابات مجلس شورای اسلامی، شرایط متفاوتی را نسبت به دوره های قبل شاهد هستیم و خوشبختانه شور و نشاط مناسبی ایجاد شده و افراد مختلف با گرایش های و سلایق متنوع سیاسی و اقتصادی و ... در انتخابات حضور خواهند داشت.
حسینی با اشاره به تبیین اصل مشارکت در انتخابات پیش رو، گفت: لازم است که جایگاه مجلس شورای اسلامی، اختیارات و وظایف آن به خوبی در بین مردم تبیین شود و در کنار آن امنیت و نظارت بر انتخابات توسط وزارت کشور و دستگاه های امنیتی به خوبی اجرایی می شود و امیدواریم که انتخاباتی باشکوه برگزار شود که قطعا پشتوانه ای برای مجلس آینده و کشور خواهد بود.
وی با اشاره به انتخابات مجلس خبرگان رهبری گفت: این مجلس نیز جایگاه ویژه ای دارد چراکه در مباحث مربوط به ولایت فقیه نقش خاصی را ایفا می کند.
معاون پارلمانی رییس جمهوری بیان کرد: مقام معظم رهبری همواره تاکید دارند که در انتخابات یک رقابت جدی رقم بخورد، افراد صاحب ایده، مباحث خود را مطرح کنند و در نهایت این مردم باشند که دست به انتخاب درست می زنند که خوشبختانه پس از ۴۰ سال مردم از گروه های مختلف آگاهی لازم را در این رابطه دارند، هرچند که همچنان باید همه مبلغان، رسانه ها، افراد دلسوز، معلمین و اساتید و اقشار مختلف و فعالان سیاسی و فرهنگی مطالب را باز کنند، جلسات و مناظره ها برگزار شود.
وی اظهار کرد: فضا برای طرح نظر و برنامه داوطلبین از سوی رسانه ملی در حوزه های انتخابیه نیز مهیاست و این شرایط، فرصت انتخابات درست را به مردم می دهد.
حسینی به سفر به خود استان مرکزی و دیدار با نیروی انقلابی و مردمی و دانشگاهی و مسئولین، افزود: در همه نقاط کشور از جمله استان مرکزی اقدامات خوبی در جریان است و شاهد تحرک و پویایی مطلوبی هستیم، در این سفر نیز روند تحقق مصوبات سفر ریاست جمهوری به استان مورد بررسی قرار گرفت تا زمینه سازی برای سفر دوم هیات دولت و رییس جمهور به استان مهیا شود.
انتهای پیام"
politics,"رئیس مجمع تشخیص مصلحت نظام در پی شهادت سردار سید رضی موسوی که در حین انجام وظیفه، در حمله موشکی جنایتکارانه مزدوران صهیونیستی به منطقه زینبیه در حومه دمشق به شهادت رسید پیام تسلیتی صادر کرد.
به گزارش ایسنا، پیام تسلیت آیت الله آملی لاریجانی در پی شهادت سردار سید رضی موسوی به این شرح است: «  بسم الله الرحمن الرحیم. شهادت «سردار پر افتخار اسلام، سرتیپ پاسدار سید رضی موسوی» از مستشاران نظامی سپاه و مدافعان حرم در سوریه موجب تاسف و تاثر گردید.
اینجانب شهادت ایشان را به پیشگاه حضرت  بقیه الله الاعظم( عج)، مقام معظم رهبری(مدظله)، ملت شریف و مقاوم ایران، همکاران و خانواده محترم و بزرگوارش تبریک و تسلیت عرض می نمایم و مطمئنم به فرموده عمیق و والای قرآنی:"" بل احیاء عند ربهم یرزقون"" متنعم به حیات حقیقی و مرزوق در جوار حق خواهد بود.

رژیم غاصب و نامشروع صهیونیستی هم بداند با ادامه این قبیل جنایات هرگز نمی تواند روی آرامش به خود ببیند و تاوان این  قبیل جنایات رابه سختی خواهد داد و قطعا پیروزی از آن مومنان است که این وعده الهی است؛«کَانَ حَقًّا عَلَیْنَا نَصْرُ الْمُؤْمِنِینَ».
انتهای پیام"
politics,"وزیر امور خارجه گفت: رژیم اسرائیل شهید موسوی را ترور کرد اما چیزی از اهداف جمهوری اسلامی برای تامین حداکثری امنیت در منطقه و ایران نخواهد کاست بلکه ما را در این مسیر مصمم‌تر خواهد کرد.
به گزارش ایسنا حسین امیرعبداللهیان در حاشیه مراسم بزرگداشت شهید سیدرضی موسوی در جمع خبرنگاران گفت: شهید موسوی یکی از بهترین‌ نیروهای انقلاب بود. من در همه سفرهایم به سوریه در سال‌های متمادی با این شهید ارتباط داشتم و می‌دیدم صادقانه، صمیمانه و مخلصانه برای تامین حداکثری امنیت ملی و امنیت منطقه در مبارزه با تروریسم تلاش می‌کرد.
وی افزود: تردید نکنید که مسیر و راه این شهید ادامه پیدا خواهد کرد. رژیم غاصب این شهید را ترور کرد اما چیزی از اهداف جمهوری اسلامی ایران برای تامین حداکثری امنیت در منطقه و کشورمان نخواهد کاست بلکه ما را در این مسیر مصمم‌تر خواهد کرد.
وزیر امور خارجه یادآور شد: البته رژیم صهیونیستی در بیش از ۸۰ روز گذشته دو شکست را متحمل شده است؛شکست اول روز هفتم اکتبر بود در این روز اسرائیل در بعد سیاسی و امنیتی به تمام معنا فروریخت و در ۸۰ روز گذشته نیز با مقاومت غزه در ابعاد نظامی فروریخت.
امیرعبداللهیان تاکید کرد: اقدامی که اسرائیل درباره سیدرضی انجام داد از عصبانیتی بود که در شکست‌های سیاسی، نظامی و امنیتی متوجه آنها شده که این موضوع در دنیا ثبت شده است و همه استراتژیست‌های نظامی بر آن تاکید دارند.
انتهای پیام"
politics,"شورای وحدت اصولگرایان هیئتی سه‌نفره برای رایزنی با شورای نگهبان جهت ایجاد زمینه حضور حداکثری کاندیداها در انتخابات، تشکیل داد.
به گزارش ایسنا، در نشست هیئت عالی شورای وحدت اصولگرایان بعد از ارائه گزارش بررسی صلاحیت‌ها در جناح‌های مختلف سیاسی و اثرات آن بر مشارکت و تحقق منویات رهبری انقلاب و جایگاه جریان اصولگرایی در این زمینه و با توجه به گزارش‌های واصله درباره بررسی صلاحیت‌ها در حوزه‌های انتخابیه مقرر شد هیئتی سه‌نفره جهت رایزنی و مذاکره با شورای نگهبان تشکیل شود.
قرار است این هیئت سه‌نفره متشکل از منوچهر متکی، اسدالله بادامچیان و حجت الاسلام جلالی ضمن جمع‌بندی اطلاعات در موضوع ردصلاحیت‌ها، در تهران و استان‌ها، با شورای نگهبان رایزنی داشته باشند و با اخذ استدلال‌ها و ارائه مستندات لازم، زمینه حضور حداکثری کاندیداها و ارتقاء بسترهای لازم برای مشارکت سیاسی را فراهم کنند.
انتهای پیام"
politics,"بررسی ویژگی‌های یک انتخاب موفق محور دومین ویژه‌برنامه رادیویی ""شش در دو"" است که با حضور جمعی از اعضا و دبیران تشکل‌های دانشجویی اجرا می‌شود.
به گزارش ایسنا در دومین ویژه‌برنامه انتخاباتی «شش در دو»، «زهرا عظیمی» دبیر سیاسی دفتر تحکیم وحدت، «علی بیات» عضو شورای مرکزی اتحادیه جنبش عدالتخواه دانشجویی، «حمیدرضا معروفخانی» دبیر واحد سیاسی اتحادیه جامعه اسلامی دانشجویان و «فاطمه رجبی» عضو شورای تبیین مواضع بسیج دانشجویی پیرامون عملکرد مجلس یازدهم و چشم‌انداز انتخابات مجلس دوازدهم به بحث و گفت‌وگو می‌پردازند.
تبیین منویات رهبر معظم انقلاب اسلامی در خصوص انتخابات و تأکید بر کلیدواژه بیانات معظم له در دیدار اخیرشان با جمعی از مردم کرمان و خوزستان که فرمودند «راه‌حل مشکلات کشور انتخابات است» از دیگر بخش‌های این ویژه‌برنامه انتخاباتی است.
گفت‌وگو در باب نگاه جریان‌های دانشجویی به وعده‌های انتخاباتی، معیارهای رأی‌دهندگان و مواجهه با برخی اعتراض‌ها مبنی بر عملکردهای اجرایی در روند انتخابات از دیگر موضوعات موردتوجه در برنامه رادیویی «شش در دو» است.
گفتنی است؛ ویژه‌برنامه انتخاباتی «شش در دو» کاری مشترک از خبرگزاری دانشجویان ایران (ایسنا)، رادیو گفت‌وگو و روزنامه جام‌جم است و روزهای دوشنبه به‌صورت هفتگی در یکی از استودیوهای سازمان صداوسیما تولید و به‌صورت زنده پخش می‌شود.
برپایه این خبر، این ویژه‌برنامه با اجرا و سردبیری امین صبحی و تهیه‌کنندگی حسین ماکنعلی تولید و از پخش زنده خبرگزاری دانشجویان ایران، نرم‌افزار کاربردی ایران صدا و موج اف‌ام ردیف ۵/۱۰۳مگاهرتز رادیو گفت‌وگو پخش می‌شود.
نسخه مکتوب و آنلاین این برنامه برای دسترسی راحت‌تر مخاطبان در خروجی خبرگزاری دانشجویان ایران (ایسنا) و مؤسسه مطبوعاتی جام‌جم در دسترس است.
شایان‌ذکر است سامانه پیامکی ۳۰۰۰۰۱۰۳۵ در اختیار مخاطبان این برنامه است تا دیدگاه و دغدغه‌های خود در خصوص این موضوع را مطرح کنند.
انتهای پیام/"
politics,"سخنگوی کمیسیون امنیت ملی و سیاست خارجی مجلس از اعزام هیاتی از این کمیسیون به کرمان برای بررسی اقدام تروریستی خبر داد.
به گزارش ایسنا، ابوالفضل عمویی با اشاره به حادثه تروریستی در مسیر منتهی به گلزار شهدای کرمان جریان برگزاری مراسم سالگرد شهادت شهید سلیمانی گفت: کمیسیون امنیت ملی و سیاست خارجی مجلس شورای ضمن محکوم کردن اقدام تروریستی حمله به زائران مراسم سالگرد شهید سلیمانی، از جانب مجلس شورای اسلامی هیاتی را بررسی میدانی این اقدام تروریستی به کرمان اعزام خواهد کرد. 
وی ادامه داد: بررسی ابعاد این اقدام تروریستی در دستورکار اولین جلسه کمیسیون خواهد بود. 
عمویی تاکید کرد: این حادثه نشان داد که راه شهید سلیمانی در مبارزه بی امان با تروریسم، مسیر درستی بوده با قوت ادامه خواهد یافت. 
وی در پایان بیان کرد: دشمنان شهید سلیمانی نه فقط از این شخصیت قهرمان که حتی از دلدادگان این شهید هم کینه دارند، اما ملت شهیدپرور ایران با صلابت راه و مرام و مکتب نورانی شهید سلیمانی را ادامه خواهند داد.
انتهای پیام"
politics,"نمازجمعه این هفته تهران، به امامت حجت الاسلام و المسلمین محمدجواد حاج علی اکبری در مصلی امام خمینی (ره) برگزار می‌شود.
به گزارش ایسنا، طبق معمول هر هفته، درب‌های مصلی از ساعت ۱۰:۳۰ گشوده و شروع برنامه‌ها از ساعت ۱۱ خواهد بود.
سخنران قبل از خطبه‌های این هفته حجت الاسلام و المسلمین راجی، استاد حوزه و دانشگاه است که بحثی تحلیلی و جریان شناختی از مسائل روز بویژه غزه خواهد داشت.
این هفته پنجمین گردهمایی حلقات صالحین بسیج در نماز جمعه تهران، با حضور بیش از ۴۰۰ حلقه خواهر و برادر از ناحیه‌های مقاومت بسیج مسلم و شهید رجایی برگزار خواهد شد.
در بخش معرفی کتاب منتخب این هفته در آستانه سالگرد آسمانی شدن سردار رشید مقاومت شهید سلیمانی کتاب «از ظهر عاشورا تا شام بغداد» نوشته  سیدمحمدحسین راجی، معرفی می‌شود.
«از ظهر عاشورا تا شام بغداد» که اندیشکده راهبردی سعداء آن را منتشر کرده است، به بررسی مؤلّفه‌های عاشورایی در مکتب سلیمانی می‌پردازد.
در این کتاب سعی شده است در راستای جهاد تبیین و به محوریّت شخصیّت آن شهید بزرگوار، مباحث بصیرتی جهت افشای چهره‌ی حقیقی غرب، شناساندن واقعیّات کشورهای دنیا، مقابله با بزک حکومت پهلوی، اشاره به نقشه‌ی استعماری غرب علیه زنان، به صورت داستان‌های کوتاه و پرجاذبه مطرح شود.
مجموعه‌هایی که این هفته در میزهای خدمت نماز جمعه تهران پاسخگوی مراجعین هستند نیز به شرح ذیل است:
•  سازمان تبلیغات اسلامی
•  بنیاد شهید و امور ایثارگران تهران بزرگ
•  سازمان بسیج ادارات و کارمندان تهران
•  اداره ثبت احوال تهران
•  ارتباطات مردمی قوه قضائیه
•  کمیته امداد امام خمینی(ره)
•  سازمان شهرداری تهران
•  اداره پست شهر تهران
طبق معمول هفته های قبل نمازگزاران بعد از نماز در حمایت از مردم مظلوم غزه و محکومیت رژیم غاصب صهیونیستی راهپیمایی خواهند داشت.
انتهای پیام"
politics,"صداوسیما علاوه بر راه‌اندازی ۲۰۰ شبکه برای نامزدها در انتخابات پیش‌رو یک صفحه از تلوبیون را هم در اختیار هر نامزد قرار خواهد داد.
به گزارش ایسنا، انتخابات دوازدهمین دوره مجلس شورای اسلامی اسفندماه جاری برگزار می‌شود؛ رئیس سازمان صداوسیما در چهارمین نشست افق تحول رسانه ملی در مهر ماه بود که از استقرار ۲۰۰ فرستنده برای ۲۰۰ حوزه انتخابیه و تاسیس شبکه انتخابات خبر داد.
۲۴۳ فرستنده شناسایی شده که امکان استفاده از آن‌ها در بحث تبلیغات انتخاباتی نامزدها در حوزه‌های انتخابیه وجود دارد. بر اساس بررسی‌هایی که صورت گرفته امکان ایجاد حدود ۲۰۰ شبکه اختصاصی محلی برای ۲۰۰ حوزه انتخابیه وجود دارد و اکثر حوزه‌های انتخابیه را پوشش می‌دهد. 
اعلام شده است تولید محتوا بر عهده خود نامزدهاست و طبق اصول قانونی ستاد انتخابات که وزارت کشور گذاشته در قالب همان ضوابط، محتوا هر طور که می‌خواهند در هفت روز تبلیغات انتخابات به صورت ۲۴ ساعته پخش می‌شود.
رییس صداوسیما به تازگی از اختصاص یک صفحه تلوبیون به نامزدهای انتخابات خبر و در این زمینه توضیح داد: تلوبیون یک صفحه در اختیار هر نامزد قرار خواهد داد که بتواند ویدئوی تبلیغاتی خود و اطلاعات مکتوب دیگری که صلاح می‌داند به اطلاع عموم برساند و بر روی آن صفحه بارگذاری کند.
جبلی درباره علت این تصمیم توضیح داده است: اهمیت تلوبیون از این نظر است که سکویی با ۲۵ میلیون کاربر است.
انتهای پیام"
politics,"ایسنا/کرمان معاون رئیس جمهور با مجروحان و خانواده‌های شهدای حادثه تروریستی گلزار شهدای کرمان دیدار و ضمن ابراز همدردی، روحیه‌ی عالی آنان را ناشی از پای بندی به مکتب حسینی و عشق به رهبری و سردار دلها دانست و مشکلات آنان را مورد رسیدگی قرار داد.
دکتر سید محمد حسینی به همراه استاندار و مدیر کل بنیاد شهید استان کرمان با حضور در منزل شهیدان گرانقدر افضلی، کارگران، سلطانی، رجب‌زاده، امیر اسمعیلی، محمدپور شیخعلی و سلطانی نژاد که ۸ نفر از عزیزانشان به شهادت رسیدند ضمن عرض تسلیت و تبریک، به گفت وگو با آنان نشست.
معاون رییس جمهور با بیان اینکه رئیس جمهور و اعضای دولت از این رخداد تلخ و ناگوار متاثر شدند، گفت: مسئولان کشور شریک غم و اندوه شما خانواده های فداکار و انقلابی هستند و به جد پیگیر شناسایی و مجازات عوامل این جنایت می باشند.
معاون رئیس جمهور تاکید خانواده شهیدان بر ادامه راه شهدا و حمایت از رهبری و نظام اسلامی را، نشات گرفته از باور و اعتقاد عمیق آنان به مکتب نورانی اهل بیت (ع) دانست و اظهار داشت: خانواده شهدا از نظر ایمان و باور به آموزه‌های الهی و پای بندی به اصول و ارزشهای اصیل در مدارج بالایی قرار دارند و فرزندان برومند و شایسته‌ای تربیت کرده‌اند که وقتی روحیات و خصوصیات اخلاقی آنان را می‌شنویم به این حقیقت پی می‌بریم که خداوند این خوبان را گلچین کرده است.
دکتر حسینی با تاکید براینکه علت اصلی شکست توطئه‌های دشمنان در مقابل ملت ایران، زنده بودن فرهنگ ایثار و شهادت است، گفت حادثه تروریستی ۱۳ دی کرمان نشان داد که در قاموس دشمنان پلید ملت ایران انسانیت، عاطفه و جوانمردی محلی از اعراب ندارد که با سنگدلی و قساوت، کودک و زن و پیر و جوان را به شهادت می رسانند، همچنان که صهیونیست‌های مستأصل از نبرد با رزمندگان مقاومت، مردم بی پناه و زنان و کودکان مظلوم را بمباران می کنند به گونه ای که در۹۷ روز گذشته ۹۶۰۰ کودک شهید و ۲۵۰۰۰ کودک یتیم و هزاران زن به شهادت رسیده و مجروح شده اند و صدها هزار نفر آواره و در معرض گرسنگی و محرومیت از دارو و امکانات درمانی هستند.
در این دیدارها والدین و بازماندگان شهدا ضمن بیان خاطراتی از شهیدان حادثه تروریستی بر ادامه راه آنان تاکید کردند.
پدر شهید جواد امیر اسمعیلی که خود از رزمندگان دوران دفاع مقدس است با بیان اینکه افتخار می‌کنم که پسرم راه مرا ادامه داد و خانواده ام را رو سفید کرد، گفت: اگر نیاز باشد خودم و فرزندانم آمادگی داریم پای حمایت و دفاع از فرمان حضرت آقا و ارزش‌های انقلاب اسلامی جانمان را فدا کنیم.
دکتر حسینی همچنین با حضور در مرکز آموزشی درمانی شهید باهنر از مجروحان حادثه تروریستی که در بخش های ویژه و عادی بستری هستند عیادت کند و در گفتگو با پزشکان و کادر درمان ضمن قرار گرفتن در جریان آخرین وضعیت سلامتی مجروحین، از پزشکان، پرستاران و کادر درمانی در رسیدگی دقیق به جانبازان تشکر و تقدیر کرد.
انتهای پیام"
politics,"حضور مردم در گلزار شهدای کرمان
ایسنا/کرمان یک منبع امنیتی درباره وقوع تیراندازی در کرمان گفت: این موضوع را تائید نمی‌کنیم.
در پی انتشار مطالبی مبنی بر وقوع تیراندازی در شهر کرمان، یکی از منابع امنیتی در گفت‌وگو با خبرنگار ایسنا اظهار کرد: این مسئله را تائید نمی‌کنیم.
در گفت و گوی خبرنگار حاضر در مسیر موکب‌های منتهی به گلزار شهدای کرمان نیز، مردم اعلام کردند صدای تیراندازی نشنیده‌اند.
هم‌چنین عکاس خبرگزاری ایسنا طی دو ساعت اخیر در محل گلزار شهدای کرمان حضور داشته و اعلام کرد: صدای تیراندازی نشنیده است.
انتهای پیام "
politics,"رئیس مرکز بررسی‌های استراتژیک ریاست جمهوری گفت: جامعه‌ای که خود را در تلاطم و به‌روز رسانی رسانه و فناوری مشاهده می‌کند، از ما به عنوان حکمران، انتظار دارد تصویر درستی از ایران به جهان مخابره کنیم.
به گزارش ایسنا، مصطفی زمانیان در همایش «نظریه نظام انقلابی» که از سوی «مرکز بررسی‌های استراتژیک ریاست جمهوری» و «دفتر حفظ و نشر آثار مقام معظم رهبری» برگزار شد، اظهار کرد: کشورها تصویر ملی خود را به جامعه جهانی مخابره می‌کنند و از این طریق، شرکت‌های بزرگ چند ملیتی فرصت همکاری‌های بین‌المللی و تبادلات را ایجاد می‌کنند. هر چه پیش می‌رود، این فرصت تبادل بین ملت‌ها و دولت‌ها افزایش می‌یابد و اگر از کنار این فرصت‌ها ساده‌انگارانه بگذریم، فرصت‌های بسیاری را از دست می‌دهیم.
وی افزود: با دقت به مفهوم تصویرسازی ملی درمی‌یابیم که تصاویر ملی، جای برنامه‌های توسعه ملی را در ادبیات سیاست‌گذاری پُر کرده است؛ جامعه‌ای که خود را در تلاطم و به‌روز رسانی رسانه و فناوری مشاهده می‌کند، از ما به عنوان حکمران، انتظار دارد تصویر درستی از ایران به جهان مخابره کنیم.
رئیس مرکز بررسی‌های استراتژیک ریاست جمهوری با اشاره به ظرفیت‌های نظریه گام دوم انقلاب اسلامی، گفت: باورم دارم بیانیه گام دوم انقلاب، ظرفیت تصویرسازی را برای انقلاب اسلامی و جمهوری اسلامی دارد.
زمانیان ادامه داد: امروز نظریه مقاومت در کشورهای منطقه بیش از کشور ما پذیرفته شده است. جامعه اندیشه‌ورزی و جامعه اندیشگاهی و دوستانی که در حوزه تدوین نظریه انقلاب اسلامی کار می‌کنند باید یک تفسیر و تصویر ملموس، همه‌فهم، قابل ارتباط و قابل دسترس از نظریه انقلاب اسلامی به قشر عمومی جامعه مخابره کنند و بتوانند این اتصال گمشده‌ای که امروز بین لایه‌های مختلف ایجاد شده را دوباره ترمیم کنند و از طریق ارائه یک نظریه قابل فهم، ساده و تحرک‌آفرین کمک کنند تا گروه‌های مرجع اجتماعی و دیگر گروه‌ها سهم خود را در خلق تصویر آینده ایران ایفا کنند.
رئیس مرکز بررسی‌های استراتژیک ریاست جمهوری در بخش دیگری از سخنانش با اشاره به پدیده مهاجرت تاکید کرد: باید به مسئله مهاحرت برای متمولان، پیشروان کسب و کار، حوزه‌های استارت‌ها و فناوری‌ها و حوزه علم و فناوری بسیار جدی‌تر از مردم عادی بپردازیم. این جنس مسائل از موضوعاتی است که ضرورت بازاندیشی در الگوی اساسی حکمرانی را برای ما توجیه می‌کند.
انتهای پیام"
politics,"وزیر کشور گفت: برخی به رئیس جمهور پیشنهاد دادند پیش نویس دوفوریتی به مجلس برود که شرایط قانون انتخابات تغییر کنند و شخصا از این پیشنهاد استقبال کردم؛ چون نشان می‌دهد آن‌ها می‌خواهند در انتخابات مشارکت کنند.
به گزارش ایسنا، احمد وحیدی پنجشنبه - ۲۱ دی ۱۴۰۲ - در همایش انتخابات و احزاب گفت: احزاب، دیدگاه‌ها و سلیقه‌های مختلف باید با یکدیگر گفت‌و کنند تا تفاوت‌ها و اشتراک‌ها مشخص شود. خانه احزاب بهترین جا برای گفت‌وگوی احزاب ، دیدگاه‌ها و سلیقه‌های مختلف است. باید  سازوکاری برای گفت‌وگوی مستمر شکل بگیرد.
وی با بیان این‌که «اولین مسئله احزاب این است که منافع، امنیت و مصلحت‌های ملی را تأمین کنند» ادامه داد: احزاب می‌توانند ترسیم کنند حزب ایده آل جمهوری اسلامی چیست و چگونه می‌تواند به آن رسید. منافع، امنیت و انسجام اجتماعی برای عموم مردم است و احزاب هم به آن‌ها پایبند هستند. 
وی هم‌چنین با بیان این‌که «تمام جریان‌های تروریستی از سرویس‌های خارجی مستقیما پول می‌گیرند» به حجم حملات سایبری به زیرساخت‌ها اشاره کرد و گفت: خوب است که برای احزاب جزئیات این مسائل روشن شود از شرایط کشور بیشتر آگاه شوند.اگر احزاب در مورد رخدادها به موقع و در میدان اظهارنظر نکنند، سوءتفاهم رخ می‌دهد.
وزیر کشور خاطرنشان کرد: در نظرسنجی ها، مسئله معیشت از مسائل مهمی بوده که گروهی از مردم درباره تأثیرش در انتخابات به آن اشاره کرده‌اند. راه حل مشکلات، روشن کردن شرایط و توضیح علت مسائل کشور از جمله مسائل اقتصادی است.
وی با بیان این‌که «ما وظیفه داریم به احزاب کمک کنیم و حامی آن‌ها باشیم» اظهار کرد: به برخی اصلاح طلبان گفتم اگر تردیدی هم برای حضور در انتخابات دارند، در پیش ثبت نام شرکت کنند و بعد اگر نخواستند، کناره گیری کنند. برخی به رئیس جمهور پیشنهاد دادند پیش نویس دوفوریتی به مجلس برود که شرایط قانون انتخابات تغییر کنند و شخصا از این پیشنهاد استقبال کردم؛ چون نشان می‌دهد آن‌ها می‌خواهند در انتخابات مشارکت کنند.
وی یادآور شد: پیشتر گفته بودم فرصت کم هیئت‌های اجرایی باعث شد آمار احراز نشدن صلاحیت افزایش پیدا کند که برعکس تفسیر شد؛ در حالیکه به نفع افراد احراز صلاحیت نشده اظهارنظر کردم، چون با فرصت بیشتر ممکن است صلاحیت افراد بیشتری تأیید شود. ما هم خوشحال شدیم هیئت‌های نظارت استانی افرادی که در هیئت‌های اجرایی بازمانده بودند، تأیید کردند.
وحیدی تاکید کرد: قابت انتخاباتی باید بر سر برنامه، فکر و اندیشه باشد و نه افراد؛ این‌که گروهی می‌گویند در انتخابات نماینده‌ای نداریم، درست نیست؛ مهم برنامه‌ها و طرح‌ها هستند.
انتهای پیام"
politics,"ایسنا/سیستان و بلوچستان رئیس شورای اطلاع‌رسانی دولت گفت: براساس بخشنامه اخیر معاون اول رئیس جمهور، هیچ لایحه‌ و آیین نامه در هیات دولت مطرح نمی‌شود مگر اینکه پیوست رسانه‌ای داشته باشد.
به گزارش ایسنا، سپهر خلجی روز پنجشنبه در جلسه شورای اداری سیستان و بلوچستان ضمن تسلیت شهادت زائران سردار دل‌ها در مسیر گلزار شهدای کرمان، بیان کرد: شهید حاج قاسم سلیمانی به مثابه یک مکتب بوده، وی که از شاگردان مکتب امام راحل است مکتبی ایجاد کرد که اکنون جمعیت زیادی از مبارزان و مجاهدان از اعضای مکتب سردار دل‌ها هستند.
وی افزود: رهبر معظم انقلاب برای شهید سلیمانی القاب و توصیف‌های متفاوتی به کار بردند و نزدیک به ۵۰ صفت در مورد حاج قاسم در چهار سال که از شهادت ایشان می‌گذرد مطرح کردند، قهرمان ملت ایران و قهرمان امت اسلامی که واقعاً همین گونه است.
رئیس شورای اطلاع‌رسانی دولت ادامه داد: اتفاقات غزه قلوب تمام مسلمانان را اندوهگین کرد، نزدیک به ۹۰ روز از جنگ در این منطقه می‌گذرد و مقاومت مردم نشان از شکست اطلاعاتی، امنیتی و نظامی برای رژیم صهیونیستی دارد.
به گفته وی؛ شهادت زنان و کودکان بی‌گناه و نابود کردن یک منطقه که محل زندگی مردم مظلوم است اگرچه این حجم جنایت بالاست اما یک دستاورد نظامی به شمار نمی‌رود، رژیم صهیونیستی تاکنون نتوانسته یک دستاورد نظامی برای خود ایجاد کند و یا سازمان رزم یک گروه کوچک از مبارزان اسلامی و اراده جریان مقاومت را از بین ببرد.
خلجی اظهار کرد: امروز بیش از هر زمان دیگر در افکار عمومی جهانی اسرائیل منفور شده و اساساً مساله فلسطین و غزه به عنوان یکی از موضوعات مهم جامعه جهانی مطرح است، موضوعی که تا پیش از این تصور آن را نمی‌کردیم.
وی افزایش هزینه دفاع از رژیم صهیونیستی برای آمریکایی‌ها را از تحولات مربوط به غزه دانست و ادامه داد: بیش از ۵۰۰ هزار نفر از سرزمین های اشغالی مهاجرت کرده اند که نشانگر آینده سیاه و فقدان امنیت رژیم صهیونیستی است، پایان این اتفاق با پیروزی جریان مقاومت و دنیای اسلام رقم خواهد خورد و رژیم صهیونیستی که منفور بوده به لطف فضل الهی منفورتر از گذشته می‌شود.
رئیس شورای اطلاع‌رسانی دولت در ادامه با بیان اینکه مدیران دستگاه‌های اجرایی باید توان تحلیل وضعیت و اجماع موضوعات مربوطه را داشته باشند، گفت: مدیران دستگاه‌ها بدانند طبق آیین نامه دولت به عنوان مدیر دستگاه مسوول اطلاع رسانی از آن دستگاه هستند نه روابط عمومی‌ها، بنابراین تا شما به عنوان یک مدیر به اهمیت کار رسانه اشراف پیدا نکنید نمی‌توانید در آن حوزه موفق عمل کنید.
وی تاکید کرد: روابط عمومی در دستگاه اجرایی یعنی مدیر طراحی رویداد، مدیر طراحی عملیات رسانه‌ای و مدیر تصویرسازی از خدمات آن اداره برای افکار عمومی؛ بنابراین استانداری سیستان و بلوچستان باید روابط عمومی‌های استان را در بازه زمانی یک ماهه بازنگری کرده و اگر نیرویی ناکارآمد در آن به کارگیری شده حتماً جایگزین با سایر افراد دارای توان رسانه‌ای شوند، باید تصویر سیستان و بلوچستان را به میزان خدمات ارائه شده تغییر دهیم.
خلجی بیان کرد: براساس بخشنامه اخیر معاون اول رئیس جمهور، هیچ لایحه‌ای و آیین نامه‌ای در هیات دولت مطرح نمی شود مگر این‌که پیوست ارتباطی و اطلاع رسانی (پیوست رسانه‌ای) داشته باشد.
وی با بیان اینکه روابط عمومی‌ها و بخش‌های رسانه‌ای دستگاه‌ها همه توان رسانه‌ای سیستان و بلوچستان را برای بیان دستاوردهای دولت به کار بگیرند، تاکید کرد: استانداری باید برای پروژه‌هایی که در این استان تعریف می‌شود سهم رسانه تعریف کند.
رئیس شورای اطلاع‌رسانی دولت در ادامه گفت: آرایش رسانه‌ای دشمن سال‌هاست تغییر اساسی کرده و حالت آفندی به خود گرفته، در این شرایط به نقاط ضعف و قوت حمله می‌کند، از آنجایی که در بحث روایت‌ها درگیر یک موضوع نفس‌گیر و جدال سخت در مدیریت پیام هستیم و جنگ اصلی ما ترکیبی و با تمرکز بر اقتصاد با محوریت رسانه است تمام تلاش دشمن برای ضربه زدن به حوزه‌های اقتصادی است، بنابراین باید تلاش کنیم از هر وسیله ممکن و ظرفیت‌های موجود برای شکستن این تصویر القایی دشمن استفاده کنیم.
وی با تاکید بر این مطلب که سیستان و بلوچستان سرزمین فرصت‌ها است، افزود: نباید بگذاریم دشمن به اهداف خود برسد، دولت سیزدهم توجه ویژه‌ای به این استان دارد که با هدف توسعه و پیشرفت استان رقم می‌خورد؛ اقدامات انجام شده در این دولت در حوزه آب، ریلی، جاده و گازرسانی با هدف رفاه مردم بی‌سابقه است.
خلجی ادامه داد: ایجاد یاس، دلسردی و ناامیدی خیانت به مردم و کشور است، امروز هر حرف، اقدام و موضع‌گیری که منجر به ناامید کردن مردم شود گوینده یا افرادی که دست در آن دارند خواه یا ناخواه خیانت کرده‌اند.
وی گفت: متاسفانه بیشتر تصور برخی مدیران از روابط عمومی ها انجام امور تشریفاتی است ولی ما از مدیران و کارشناسان روابط عمومی ها، توقع ایده پردازی، طراحی و اجرای فعالیت های ارتباطی و اطلاع رسانی موثر داریم، یعنی بتوانند رویداد تعریف، جریان ساز باشند و پیوست رسانه ای تدوین کنند و با شناخت و تعامل از همه ظرفیت رسانه های استان برای بیان دستاوردها و خدمات دولت بهره بگیرد.
رئیس شورای اطلاع‌رسانی دولت تاکید کرد: حجم فعالیت دولت و اجرای طرح‌ها در استان‌ها ظرفیت خیلی مناسب و خوبی است و همین مسأله می‌تواند امید ایجاد کند.
انتهای پیام"
politics,"وزیر کشور گفت: تجمیع تعرفه رأی ۲ انتخابات مجلس شورای اسلامی و خبرگان رهبری برای صرفه‌جویی در چاپ بوده است.
احمد وحیدی در گفت‌وگو با ایسنا درباره تجمیع تعرفه رای دو انتخابات مجلس شورای اسلامی و مجلس خبرگان رهبری اظهار کرد: تعرفه ها یکی نشده است بلکه در واقع این کار برای صرفه جویی در چاپ است. تعرفه رای  از وسط دو تا می‌شود و هرکدام به صندوق خود انداخته می‌شود.
امسال برگه رأی انتخابات مجلس شورای اسلامی و مجلس خبرگان رهبری، تجمیع و در یک برگه ادغام شده است و رأی‌دهنده یک برگه تعرفه دریافت می‌کند که از وسط قابل جدا شدن است. انتهای تعرفه مربوط به انتخابات خبرگان و قسمت بالا مربوط به مجلس شورای اسلامی است.
همچنین دو صندوق در هر شعبه اخذ رای قرار می گیرد. صندوق درب قرمز مختص مجلس خبرگان و صندوق درب آبی مختص انتخابات مجلس است. اما نامزد مجلس باید در تعرفه مجلس و نامزد خبرگان در تعرفه خودش قرار بگیر
وزیر کشور در پاسخ به ین پرسش که اگر رای ها در صندوق اشتباهی انداخته شود، آرا باطل می شود؟ گفت: اگر معلوم باشد که رای اشتباه در صندوقی انداخته شده است، می توان آن رای را درست کرد.
انتهای پیام"
politics,"حجت الاسلام مجتبی ذوالنوری نایب رئیس مجلس در بیمارستان بستری شد.
به گزارش ایسنا، امروز ذوالنوری نایب رییس مجلس و نماینده قم به دلیل خونریزی معده در بیمارستان بستری شد.
حال عمومی ذوالنوری مساعد است و پس از تکمیل مراحل درمانی از بیمارستان مرخص می‌شود.
انتهای پیام"
politics,"نایب رئیس کمیسیون تلفیق لایحه بودجه ۱۴۰۳ از مصوبه این کمیسیون برای مسدود کردن تمامی حساب‌های فرعی دستگاه‌ها خبر داد و گفت که طبق این مصوبه دستگاه‌های اجرایی باید تمام حساب‌های ریالی و ارزی خود را صرفا از طریق سازمان خزانه داری کل کشور نزد بانک مرکزی افتتاح کنند.
محمدرضا رضایی کوچی در گفت و گو با ایسنا در توضیح جلسه امروز کمیسیون تلفیق بودجه ۱۴۰۳ گفت: کمیسیون تلفیق امروز بندی از لایحه بودجه را تصویب کرد که به موجب آن، کلیه دستگاه‌های اجرایی موضوع ماده ۵ قانون مدیریت خدمات کشوری و ماده ۱ قانون برنامه پنج ساله هفتم پیشرفت از جمله دستگاه‌ها و شرکت‌های مستلزم ذکر نام یا تصریح نام مانند شرکت‌های اصلی و تابعه وزارت نفت به جز سازمان‌ گسترش و نوسازی صنایع ایران (ایدرو) و سازمان توسعه و نوسازی معادن و صنایع معدنی ایران (ایمیدرو) و سازمان صنایع کوچک و شهرک‌های صنعتی ایران مکلف می‌شوند، کلیه حساب‌های فرعی خود را مسدود کرده و تمام حساب‌های ریالی و ارزی خود (درآمدی و هزینه ای) را صرفا از طریق سازمان خزانه داری کل کشور نزد بانک مرکزی افتتاح کنند.
وی ادامه داد: این دستگاه‌ها موظفند کلیه دریافت‌ها و پرداخت‌های خود را فقط از طریق حساب‌های افتتاح شده نزد بانک مرکزی انجام دهند. همچنین نگهداری هرگونه حساب توسط این دستگاه در بانکی غیر بانک مرکزی در حکم تصرف غیرقانونی اموال دولتی است.
رضایی کوچی اضافه کرد: نهادهای عمومی غیردولتی نیز در رابطه با آن بخش از منابع خود که از محل منابع عمومی یا کمک‌های مردمی تأمین می‌شوند، مشمول این حکم می‌شوند.
به گفته وی، اجرای این حکم در خصوص دستگاه‌هایی که مستقیماً زیر نظر مقام معظم رهبری اداره می شوند، منوط به اذن ایشان است.
نایب رئیس کمیسیون تلفیق لایحه بودجه ۱۴۰۳ در پایان گفت که بانک مرکزی مکلف به پیگیری اجرای این بند و مسدود کردن حساب‌های فرعی این دستگاه‌های اجرایی است.
انتهای پیام"
politics,"وزیر کشور با اشاره به اعلام نتیجه نهایی بررسی صلاحیت کاندیداها از ۱۴ دی توسط هیات نظارت یادآور شد که داوطلبان از آن تاریخ می‌توانند به طور جدی‌تری فعالیت‌شان را دنبال کنند.
به گزارش ایسنا، احمد وحیدی در حاشیه جلسه پاسخگویی به تماس های مردمی در گفت‌وگو با خبرنگاران درباره بیانات اخیر رهبر انقلاب در امر انتخابات گفت: بیانات روز گذشته رهبر انقلاب درباره انتخابات بسیار کلیدی و مهم  بود  و با راهنمایی و تدابیر ایشان ان‌شاالله حرکت خیلی خوبی را در این حوزه خواهیم داشت.
وی  با اشاره به بحث اهمیت مجلس خبرگان و مجلس شورای اسلامی، افزود: جایگاه این دو مجلس در بیانات رهبری تعیین و تببین شد و مولفه چهارگانه‌ای که در ابتدای سال تاکید کرده بودند  را هم بیان فرمودند. مشارکت پرشور، رقابت واقعی، امنیت کامل و سلامت جزو کلیدواژه‌های اصلی بود که ایشان به ما یادآور شدند.
وی افزود: در حال حاضر منتظر حرکت مهمی هستیم که توسط همه دستگاه‌ها و عموم مردم در این حوزه اتفاق بیفتد؛ همه در میدان باشند و همه بدانند که مشارکت قوی و گسترده ، یعنی ایران قوی ، یعنی امنیت کامل یعنی عزت و تعالی کشور . بویژه نقطه تحول که ایشان در بیاناتشان اشاره فرمودند که مشارکت در انتخابات می‌تواند یک نقطه جدید بر مبنای تحول باشد و همگان باید برای تحقق آن تلاش کنیم.
وزیر کشور گفت : وزارت کشور هم در این زمینه مسئولیت اجرایی دارد که به خوبی انجام می‌شود و سایر دستگاه‌ها و جناح‌های مختلف هم باید بیایند و در این زمینه مشارکت کنند در حال حاضر زمینه آن فراهم است باید همه دلسوزان و فعالان اجتماعی اقتصادی و فرهنگی پا در میدان بگذارند تا شاهد مشارکت پرشور باشیم.
وحیدی ادامه داد: ما تا این مرحله از همه طیف‌های سیاسی و سلایق را در انتخابات داریم البته نتیجه نهایی ١۴ دی ماه توسط هیات نظارت اعلام می‌شود و داوطلبان می توانند فعالیت خود را جدی‌تر دنبال کنند. رهبر انقلاب هم در بیانات روز گذشته فرمودند که همه جناح‌ها و گروها و سلایق  باشند و ان‌شاالله زمینه رقابت  واقعی مدنظر رهبری فراهم شود.
وی گفت:  در حال حاضر کار در مرحله نظارت هیات‌های اجرایی قرار دارد  و مسئولیت برعهده آن‌هاست اما آنچه که بطور کلی مطلع هستیم روند کار روند خوبی است  و چنانچه بعد از  اعلام نتایج در ١۴دی داوطلبی به هر دلیلی  اعتراضی داشته باشد فرصت برای ثبت اعتراض دارد و مجددا بررسی خواهد شد.
وزیر کشور درباره  انتخابات الکترونیک گفت: انتخابات الکترونیک مراحل و گام های مختلف دارد که یکی از گام های آن حوزه احراز هویت است که در این زمینه الکترونیکی خواهد بود اما در اخذ رای  و حوزه های که امکان الکترونیکی آن را داریم در حال مذاکره است و این‌که تهران باشد یا جای دیگر هنوز قطعی نشده است.
وحیدی درباره پیامک به برخی ماشین‌ها در طرح حجاب و عفاف گفت: ممکن است صاحبان ماشین خودرو خود را به افراد دیگری داده باشند که قوانین مربوطه را رعایت نکرده است ولی گزارش تخلفات برای صاحب خودرو می‌رود. صاحب ماشین می‌تواند بگوید من پشت فرمان نبودم و این درست است اما قانون فردی را که صاحب خودرو است را مسئول می‌داند پس با این وجود ممکن است اشتباهی رخ دهد و ناجا بررسی می‌کند.
وی ادامه داد: اما معمولا آن‌ها به یک پیامک ترتیب اثر نمی‌دهند و وقتی که تکرار و معلوم شود فرد اصرار به عدم تمکین از قانون دارد، آنوقت برابر قانون  رفتار می‌شود.
انتهای پیام"
politics,"در قطعنامه پایانی مراسم سراسری نهم دی ۱۴۰۲ آمده است: بی‌تردید مشارکت قوی و پرشور، زمینه‌سازِ تحول و عامل اصلی گره‌گشایی مشکلات، تأمین نیازها و پشتوانه محکمی برای گام‌های رو به جلو و تصمیم‌گیری نظام در عرصه‌های مهم کشور و در نگاه راهبردی امامین انقلاب انتخابات «فریضه تعطیل‌ناپذیر» و «قداستی خدشه‌ناپذیر» است.
به گزارش ایسنا، متن قطعنامه پایانی مراسم سراسری نهم دی ۱۴۰۲ به‌این شرح است: « بِسمِ اللهِ الرَّحمَنِ الرَّحِیم. حماسه ماندگار یوم‌الله ۹ دی، درخشش، تداوم و استمرار انقلاب و پاسداشتِ همت، بصیرت و اراده بزرگ یک ملت در انهدام توطئه‌های ریشه‌دار و روز دفاع از ارزش‌های انقلاب و نظام اسلامی و تجلیِ پیوندِ ناگسستنیِ امت و امام است. اینک در چهاردهمین سالگرد این حماسه ماندگار با حمد و سپاس پروردگار منّان و با بانگ رسا و دشمن‌شکنِ«الله اکبر -خامنه‌ای رهبر» اعلام می‌داریم:
۹ دی ماه، پاسداشت آزمون‌های بزرگ یک ملّت، یادآور درخشش تاریخی و عنصر معجزه‌گر ایمان دینیِ حاکم بر دل‌های مردم و نمایشِ عزم و اراده و بصیرت مثال‌زدنیِ این ملت و نقطه‌یِ کانونی بسیج یکپارچه‌یِ توده‌های عظیم مردم در سراسر کشور بود. لذا ما ملت فهیم و آگاه ایران اسلامی، راز ماندگاریِ این انقلاب و تحقق آرمانهای الهی را، اتکای به ایمان مردم و اراده‌ی الهی دانسته و با آگاهی از فتنه‌های ترکیبی و پیچیده دشمن، پیروزی در میدان عمل و جبهه‌ی مبارزه را، در گرو بصیرت و پیوند ناگسستنی امت با ولایت می‌دانیم و تاکید می‌کنیم تا پای جان بر سر فرامین رهبر معظم انقلاب اسلامی و آرمان‌ها و ارزش‌های والای انقلاب اسلامی خواهیم ایستاد.
ما ملت مجاهد و مقاوم ایران اسلامی سیاست سرزمین سوخته، کوچ اجباری و غیر قابل سکونت‌سازی نوار غزه را که به نحوی هدفمند و با توحش قصابان غاصب و همراهیِ نظام بی‌اخلاق ماکیاولیستِ جهانی و خطابه‌های دروغینِ حقوق بشر و ذوب شده در حیوانیت اسرائیل در حال اجراست را، فتنه‌ای آمریکایی صهیونیستی می‌دانیم و اعلام می‌کنیم نمایشِ گستاخانه‌یِ این حجم از بی‌رحمی، غیر قابل تحمل است و خواستار اعلام آتش‌بس فوری و توقف جنایت و کودک‌کشی در فلسطین هستیم و هشدار می‌دهیم پیشروی بحران در منطقه غرب آسیا برای تمام جهان خطرناک است و سودای ضمیمه کردن کم‌هزینه‌یِ اراضی سرزمین‌های فلسطین به رژیم صهیونیستی، تجاوز ارضی آشکار و آزمایشی خطرناک و خیال خامی بیش نیست و این اشتباه محاسباتی نه تنها مردم را متقاعد به تسلیم نخواهد کرد بلکه عزم،  پایداری و روحیه مقاومت را در آنان تقویت می‌نماید.
انتخابات دوازدهمین دوره مجلس شورای اسلامی و ششمین دوره مجلس خبرگان رهبری، آزمون و صحنه دیگری از درخشش بصیرت و هوشیاری ملت بزرگ ایران است. بی‌تردید مشارکت قوی و پرشور، زمینه‌سازِ تحول و عامل اصلی گره‌گشایی مشکلات، تأمین نیازها و پشتوانه محکمی برای گام‌های رو به جلو و تصمیم‌گیری نظام در عرصه‌های مهم کشور و در نگاه راهبردی امامین انقلاب انتخابات «فریضه تعطیل‌ناپذیر» و «قداستی خدشه‌ناپذیر» است. ما شرکت کنندگان در این اجتماع بزرگ مردمی از تمامی کارگزاران و حکمرانان امور می‌خواهیم بستر مشارکت قشرها و سلایق مختلف در صحنه انتخابات و اسباب و ملزومات نهادی، حقوقی، سیاسی، رسانه‌ای و انگیزشی این امر را مهیا ساخته و هرگونه کنش و واکنشی که منجر به تردید افکنی و تضعیف پایه‌های اعتماد و علایق عمومی به مشارکت در انتخابات می‌شوند را بالاترین گناه و سیئه سیاسی و خیانت به جامعه و انقلاب میدانیم. و از همه گروه‌ها و سلایق گوناگون سیاسی میخواهیم با رقابتی سالم و در چارچوب قوانین کشور زمینه ساز حضور و مشارکت باشکوه  مردم باشند.
نقض صریح تمامیت ارضی، قوانین و عرف بین‌المللی، تجاوز آشکار و اقدام تروریستی و از سرِ استیصالِ رژیم دیوسیرت صهیونیستی به حومه دمشق و به شهادت رساندن سردار سرافراز اسلام «سید رضی موسوی»، یار دیرینِ شهید قدس حاج قاسم سلیمانی، از باسابقه‌ترین مستشارهای نظامی ایران در سوریه که در مقابله با تکفیری‌ها و تامین امنیت ایران، منطقه و شامات و نیز حمایت از ملت و مقاومت و آرمان فلسطین سرآمد  بود، حاکی از دکترینِ جنایتکارانه‌ی رژیم متجاوز و آپارتاید در منطقه و جهان است. بی‌تردید خون شهیدان بن‌بست تاریخ معاصر را خواهد شکست و سرنوشتی جز نابودی برای دشمنان انسانیت متصور نیست؛ ما ضمن محکومیت شدید این جنایت خواهان انتقام قاطع از رژیم جعلی صهیونیستی بوده و می‌خواهیم تا عاملان این حمله وحشیانه به شدت مجازات شوند.
 در پایان از حضور گسترده مردم کشورمان در حماسه ماندگار ۹دی تشکر نموده توفیق همگان را از خداوند متعال مسئلت می‌نمائیم.
والسلام علیکم و رحمه الله و برکاته . شورای هماهنگی تبلیغات اسلامی . شنبه ۹ دی ماه سال  ۱۴۰۲. مصادف با ۱۶ جمادی‌الثانی ۱۴۴۵ و ۳۰ دسامبر ۲۰۲۳»
انتهای پیام"
politics,"این گزارش، روایتی است از دل جلسه دیدار بانوان با رهبر معظم انقلاب اسلامی در آستانه ولادت حضرت زهرا(س).
ایسنا ـ مرضیه کیان: آن زمان که سر کلاس ریاضی نشستیم و آموختیم دو دو تا مساوی است با چهار، حرفی از استثنائات نبود! شاید این مورد هم مثل قوانین دیگر است که پایه را یاد بگیری و مابقی در مراحل بعدی آموخته شود. صغری کبری چیدم که بگویم هیچ وقت فکر نمی‌کردم بعد از آن روزی که دست در دست مادرم برای دیدار خانواده شهدا با رهبری راهی بیت ‌شدم و آن را مدیون خردسالی‌ام بودم، توفیق حضور دوباره پیدا کنم. بیش از ۲۵سال گذشت تا در مراحل (اتفاقی) تدارکات دیدار شعرا با رهبری مشارکت داشتم و این را پررنگ‌ترین (و نادرترین و آخرین) ستاره سال‌های کاری می‌دانستم. حالا ۹ماه از آن دیدار می‌گذرد. ششم دی ماه است و برای دومین بار از دیدن عکس کارت ملی که روی کارت ورود به بیت رهبری نقش بسته، نه تنها احساس ناراحتی ندارم، بلکه مشعوف‌ترینم.
دیدار ساعت ۹:۳۰ شروع می‌شود. به خیالم ساعت ۷خودم را به خیابان صالحی رساندم تا از اولین‌ مهمان‌های دیدار باشم، غافل از آنکه وقتی رسیدم حول و حوش ۲۰۰نفر در صف بودند. می‌گفتند دو برابر این جمعیت هم تا الان وارد حسینیه شده‌اند! اگر من ساعت ۶:۴۵ اسنپ گرفتم و ساعت ۷رسیدم و در تصورم مشتاق‌ترین این دیدار رویایی هستم، بانویی از مرز خراسان شمالی آمده و شب قبل را به شوق ملاقات رهبری در محلی نزدیک به حسینیه گذرانده، یا خانمی از بم آمده کرمان و از آن‌جا خودش را به تهران رسانده!
** شهدا خودشان مجوز ورود هستند!
طبق روال و پروتکل‌های امنیتی (که بماند در هیچ‌جای دنیا دیدار عمومی با رهبر یک کشور فراهم نمی‌شود!) بعد از گذراندن مراحل بازرسی، به جز شماره کفشداری و شماره قفسه وسایل، مجوز ورود وسیله دیگری را نداشتم؛ حتی کاغذ و خودکار، که بعد از گوشی آخرین دست‌آویزهای یک خبرنگار است! البته گفته شد در اختیارتان قرار می‌گیرد. در این بین نسبت به ورود عکس‌های شهدایی که دست مادران شهید بود و عکس حاج‌قاسم عزیزمان، هیچ مانعی وجود نداشت.
از اینکه هیچ متعلقاتی نداشتم، خوشحال بودم، فقط نگرانی از اوضاع برادرم که در آی‌سی‌یو بستری است و مداوم پیگیر احوالش هستم، اذیت‌کننده بود. اما اگر او هم می‌دانست مهمان چنین دیداری هستم، قطعا خوشحال می‌شد؛ همه عمر و توانش را برای انقلاب اسلامی صرف کرده...
** اینجا پر است از ظرافت‌های زنانه
وارد حسینیه شدم. حسینیه مملو بود از بانوان. شاید نهایتا ۲۰ آقا در حسینیه حضور داشت، آن هم در قسمت جلوی حسینیه و پشت اولین حفاظ. عکاس‌ها و فیلمبردارها هم خانم بودند.
دور تا دور حسینیه بنرهایی بود به رنگ آبی خوش لعاب که با بنفش ترکیب شده بود و در مرکز قاب تهذیب شده، اسماء حضرت زهرا(س) به خط خوش نستغلیق نقش بسته بود؛ حوراء، حانیه، عذرا، راحله، نفیسه، کوثر، حکیمه، محدثه، مطهره، فهیمه.
پرده‌ای خوشرنگ که ترکیبی از سبز و آبی است، پس زمینه جایگاه سخنرانی را از این سر حسینیه تا آن سر حسینیه پوشانده. پرده تا نیمه‌های دیوار است و کتیبه‌ای با هارمونی رنگ مناسب در نظر گرفته شده تا حدیث نقل شده از مولایمان رخ زیباتری داشته باشد؛ روی کتیبه با خط نستعلیق و با رنگ سفید، به بزرگی نوشته شده:  إنَّ المَرأَةَ رَیحانَةٌ «زن، گل است و لطیف!» این کلام از امامی است که اسطوره عاشقان عالم بشریت است و نظیرش را در طول تاریخ نداریم؛ او که بعد از ریحانه‌اش دردهایش را به چاه می‌گفت و همسری داشت در قله ظرافت‌ها و ارزش‌ها.
** تنها نشانه Press بودن خودکار آبی «کیان» است
صدای همهمه زنانه، شیطنت‌های کودکانه، مطرح شدن دغدغه‌های زنان در گعده‌های چند نفره، همه و همه به چشم می‌خورد. برای من که به عنوان حاشیه‌نگار در جلسه حضور داشتم و ریزترین جزییات برایم جذابیت داشت، ثبت این نکات خیلی مهم بود. سوژه‌ها در حال زیاد شدن بود و ترس از فراموشی و یاری نکردن حافظه‌ام را داشتم. در به در دنبال خودکار و کاغذ بودم. اینجا تنها وجه تمایز خبرنگارها از سایر مهمانان خودکار آبی رنگ تولید ملی بود؛ نه خبری از کارت خبرنگاری است و نه جلیقه.
در میان جمعیت چهره‌هایی دیده می‌شد که می‌توان تشخیص داد مهمانان به چه عنوان دعوت شده‌اند؛ از مادران و همسران شهدا گرفته تا چهره‌های برتر علمی و قهرمانان ورزشی و مسئولان حوزه زنان.
لباس‌های محلی و رنگی تعدادی از بانوان هم لنز تمامی دوربین‌ها را به سمت خود جلب می‌کرد. بانوان عشایر با لباس‌های محلی‌شان در این جلسه حضور داشتند؛ گیلان، مازندران، کهگیلویه و بویراحمد، کرمان، ایلام، فارس، چهارمحال و بختیاری و... .
** حسی مملو از شوق و شوک
از هر گوشه این جمعیت هزاران نفره شعاری متفاوت به گوش می‌رسید. صداها اذیت‌کننده نبود؛ چرا که یک پژواک واحد داشت از جنس شوق و ولایت‌مداری، از جنس شوق و وصال، از جنس شوق و بهت.
حدود ساعت ۹:۳۰ بود که ناگهان و بی‌اختیار همگی بلند شدند و شعارها یکدست شد؛ لحظه وصال سررسید. همه دوستی‌ها رنگ باخت؛ جلوی پدر پچ‌پچ کردن کار قشنگی نیست.  صدای شعارها از شفافیت زنانه کمی فاصله گرفت و با بغض و اشک نم‌دار شد.
لبخند چهره حضرت آقا و خوشامدگویی که داشتند، به دل‌ها جلا می‌داد. حضرت آقا روی صندلی نشستند و بلافاصله صدای قرآن قاری بلند شد. لحظه قرائت قرآن همه جا پر از سکوت شد و مقام معظم رهبری نگاهشان رو به پایین شد و پر از سکوت و تامل.
بعد از صدق الله العلی العظیم، میان صدای صلوات، صدای کودکانه گروه سرود فضا را مخملی کرد. دخترانی از جنس نور که نهایت سنشان ۱۲سال را پر نمی‌کرد. آقا بلافاصله نگاهشان چرخید به سمت راست و با اشاره‌ای از سر تایید از محتوای شعر و خوانش پر از ظرافت و مقاومتشان استقبال کردند؛ شعری با مضمون عشق مادرانه مادران شهدا، چشم انتظاری‌هایشان، انتطار در آغوش کشیدن جوانان به خون گلگون‌ شده‌شان و در این میان حال مادران شهدا از همه خریدنی‌تر بود.
** رهبری که سراپا توجه است
اولین سخنران این مهمانی بود مادر شهیدی بود که ۶ فرزندش را در راه خدا بخشیده بود و خودش اسطوره ایثار این روزهاست؛ زینا ابراهیم همسر شیخ ابراهیم زکزاکی رهبر شیعیان نیجریه و سخنرانان بعدی: مریم شعبانی کارگردان و نویسنده تئاتر، رقیه سادات مؤمن کارشناس مطالعات زنان، فاطمه شریف نوقابی خانم‌گل و مربی سابق تیم ملی فوتسال، مینا مهرنوش کارشناس اقتصاد، شقایق حق‌جو استاد علوم پزشکی و فیزیولوژی کاربردی، فائضه غفارحدادی نویسنده حوزه ادبیات، ریحانه سادات محمودی دانش‌آموز استعدادهای درخشان و زهرا موحدنیا عضو کانون جمیعت و فرزندآوری. همچنین پیام ویدئویی خانم اِسراء البُحَیصی خبرنگار زن اهل غزه خطاب به حاضران و رهبر انقلاب نیز در حسینیه پخش شد.
در طول سخنرانی مهمانان از ویژگی چند بعدی بودن زنانه‌شان بهره بردند؛ چشمانشان محو تماشای چهره و هیبت رهبر بود و گوششان شنوای مطالب سخنرانان.
موضوعاتی مطرح شد در باب مسائل حقوقی، ورزش، هنر دینی، نگرانی از تهدیدهای فضای مجازی و هوش مصنوعی، نخبه‌های کشوری، قدردانی از مادران و زنان خانه‌دار، پزشکان زن و...
مقام معظم رهبری در طول تمام سخنرانی گوش شنوا بودند؛ گوش کردنی که با چاشنی توجه همراه بود و این موضوع را می‌شد از نکته‌برداری‌های متوجه شد که با دست چپ و خودکار آبی رنگی که فرقی با خودکار خبرنگاران نداشت، روی کاغذ می‌نوشتند.
** جلسه‌ای پرمغز و مفید
ساعت ۱۱:۲۰ دقیقه صحبت‌های مقام معظم رهبری با تشکر از گروه سرود، قاری، سخنرانان، خانم زکزاکی، همسران شهدا و خبرنگار فلسطینی شروع شد. رهبر معظم انقلاب خواستند تا پیامشان به خبرنگار فلسطینی منتقل شود. ایشان بر پرمغز بودن جلسه تاکید ویژه داشتند.
مقام معظم رهبری از سیدة النجاة عالم حضرت زهرا(س) گفتند، از نقش مادری، از برابری زن و مرد در مسئله کرامت و ارزش‌های انسانی، از شایسته سالاری، از مزیت‌ها و تاکیدی که بر چرایی فلسفه مساله حجاب وجود دارد، از دعاهای شبانه‌شان برای نجات غزه. محورهای صحبت‌های ایشان پیرامون غرب و زنان نیز شامل این موارد می‌شد: ۱. رویکرد غربی پیرامون زنان در جوامع غیر غربی هم رواج پیدا کرده است. ۲‌. غرب برای رفتارش با جامعه زنان منطقی ندارد. ۳. غرب از مباحثه در زمینه زنان فراری است. ۴. غرب رویکرد خود در حوزه زنان را با ابزارهای مختلفی پیش میبرد. ۵. سیاست و رویکرد تمدن غرب در بحث مهم و حیاتی زن در دو عامل خلاصه میشود: سودجویی و لذت جویی.
** جنس خداحافظی تلخ است
در حین صحبت‌های مقام معظم رهبری همگی سراپا گوش بودند و معلوم بود از حسن توجه ایشان به ریزه‌کاری‌ها و مسائل مرتبط با بانوان حظ می‌برند. فقط صدای کودکان بود که شیرینی جلسه بود و این همان مصداق ظرافت‌های حضور بانوان بود.
صدای اذان به گوش می‌رسید که چند دقیقه بعد از آن، مقام معظم رهبری سخنانشان را به پایان رساندند تا اقامه نماز به تاخیر نیفتد.
لحظه خداحافظی سخت می‌شود. اشک‌های آخر جلسه متفاوت از اشک‌های شروع جلسه بود. قدم‌ها سنگین شده بود و توان رفتن را گرفته بود. اینکه دعوت شدن به همچین دیداری محقق می‌شود یا نه؟ سوالی بود که در ابرهای بالای سر اکثر خانم‌ها دیده می‌شد.
طعم تلخ این خداحافظی را تنها این موضوع شیرین می‌کرد که: هدیه روز زن را پیش پیش گرفتیم؛ هدیه‌ای از جنس دیدار، که مزه آن تا مدت‌ها به جانمان حلاوت می‌بخشد.
انتهای پیام"
politics,"ایسنا/گیلان دبیر و سخنگوی ستاد انتخابات کشور در خصوص گرایش حزبی داوطلبین انتخابات مجلس، تصریح کرد: در پرسشنامه داوطلبان گزینه‌ای در خصوص طیف سیاسی داوطلبین نداریم اما با توجه به بررسی‌ها در این مدت ۴۷۰۳ داوطلب مستقل، ۲۷۲۵ داوطلب اصولگرا، ۱۵۶۰ داوطلب اصلاح طلب و مابقی نامشخص عنوان شده بود، آنچه که مشهود است در انتخابات امسال طیف‌های مختلف سیاسی حضور فعالی دارند.
محسن اسلامی امروز، ۲۰ دی‌ماه در نشست با خبرنگاران که در ستاد انتخابات استان گیلان برگزار شد، اظهار کرد: بر اساس ماده ۱۱۰ قانون انتخابات مجلس، فرآیند برگزاری انتخابات الکترونیک در یک هشتم شعبه‌ها مجاز بوده و به این صورت است که وزارت کشور می‌تواند به جهت سهولت رای دادن انتخابات را به صورت الکترونیکی برگزار کند، در حال حاضر منتظر نظر شورای نگهبان هستیم که تا هفته آینده تعداد شعب اخذ رای الکترونیکی مشخص می‌شود.
وی با بیان اینکه ۶۵ هزار شعبه اخذ رأی انتخابات مجلس و خبرگان رهبری پیش‌بینی کردیم، افزود: در حال حاضر ۶۰ هزار شعبه نهایی شده، ستادهای انتخابات در کشور در حال نهایی کردن تعداد شعب و ثبت اطلاعات در سامانه هستند، امسال برای نخستین بار فرآیند جدیدی را در شعب تجربه می‌کنیم تا از جهت سیگنال و پوشش آنتن دهی دارای شرایط مطلوب باشند و بر اساس برنامه‌ریزی صورت گرفته، تست نهایی شعب شده است.
دبیر و سخنگوی ستاد انتخابات مجلس گفت: از ۶ ماه گذشته کلیه دستگاه‌ها احراز هویت مستقر در شعب فرآیند کاملی را طی کرده‌اند تا فرآیند احراز هویت بدون مشکل صورت گیرد، حتی تعدادی مازاد هم دستگاه احراز هویت در نظر گرفته شده تا در صورت بروز هرگونه مشکل جایگزین شود.
اسلامی با اشاره به اینکه در این دوره از انتخابات ماده ۷۴ قانون انتخابات، دستگاه‌های اجرایی را موظف کرده که امکانات خود را در اختیار نامزدها قرار دهند، بیان کرد: بر اساس آیین نامه امسال صدا و سیما ابتکار خوبی را داشته و مقرر شده یک فرکانس تلویزیونی در هر حوزه انتخابیه ایجاد کند تا هر یک از نامزدها بر اساس تمایل بتوانند نسبت به ارائه رزومه و برنامه‌های خود اقدام کنند، با این روش هزینه نامزدها در تبلیغات کاهش پیدا می‌کند.
وی با بیان اینکه بر اساس قانون تأمین امنیت انتخابات بر عهده فراجا بوده و در هر شعبه سه مأمور مستقر می‌شود، گفت: هماهنگی‌های خوبی با فراجا در خصوص تأمین امنیت انتخابات انجام گرفته تا این بخش از انتخابات هم به خوبی برقرار شود.
دبیر و سخنگوی ستاد انتخابات کشور در خصوص شعب اخذ رأی ثابت و سیار تصریح کرد: این آمادگی را به ستادها انتخابات در کشور اعلام کردیم که افزایش شعب اخذ رأی مانعی ندارد، در حال حاضر ۶۰ هزار شعبه نهایی شده، برای شعب سیار هم پیش بینی‌های لازم اندیشیده شده و محدودیتی وجود ندارد و به تشخیص و اعلام نیاز هر حوزه اجرایی بستگی دارد.
اسلامی در خصوص عوامل اجرایی انتخابات افزود: عوامل اجرایی از سوی استان‌ها در حال معرفی هستند اما بر اساس قانون با توجه به شرایط هر شعبه ۵، ۷ و ۱۱ نفر می‌توان مستقر کرد، به ستادهای استانی توصیه می‌کنیم در خصوص عوامل اجرایی شعب از افرادی بهره‌مند شوند که دلسوزی و اهتمام لازم را داشته باشند، آموزش عوامل اجرایی هم مد نظر بوده و این دوره برای نخستین بار دوره تربیت مدرس انتخابات را با حضور معاونین سیاسی فرمانداران راه اندازی کردیم، آنها این افراد به آموزش دیگر عوامل در هر حوزه انتخابیه می‌پردازند.
وی در پاسخ به سوال خبرنگار ایسنا مبنی بر اینکه در این دوره چه تعداد اخذ رأی برای مناطق صعب‌العبور توسط بالگرد پیش بینی شده؟ گفت: برای اخذ رأی در مناطق صعب العبور هم با ارتش برای انتقال صندوق با بالگرد هماهنگی به عمل آمده تا حتی اگر یک رأی در مناطق صعب‌العبور وجود دارد، اخذ شود؛ این دوره بر اساس منویات مقام معظم رهبری برنامه‌ریزی‌های انتخابات بر اساس اصل مشارکت، سلامت، امنیت و رقابت انجام شده است.
دبیر و سخنگوی ستاد انتخابات کشور در خصوص انتخابات مجلس خبرگان رهبری بیان کرد: قانون انتخابات مجلس خبرگان رهبری این دوره تغییر یافت که در حال اجرای این قانون هستیم، دو تغییر شامل شرط سنی ۴۰ سال و دارا بودن سطح چهار حوزه علمیه می‌شود.
وی با بیان اینکه ۵۱۰ نفر در کشور داوطلب انتخابات مجلس خبرگان رهبری شدند که مدارک آنها برای شورای نگهبان ارسال شده و در حال بررسی است، گفت: آزمون کتبی و شفاهی داوطلبین انتخابات مجلس خبرگان اخذ شده و در حال جمع بندی نهایی است، پنج بهمن‌ماه نتایج نهایی نامزدها و صلاحیت داوطلبین انتخابات مجلس خبرگان اعلام می‌شود.
اسلامی با اشاره به اینکه تعرفه‌های انتخابات در این دوره، به جهت سهولت ادغام شده، بیان کرد: صندوق آبی رنگ برای انتخابات خبرگان رهبری و صندوق قرمز رنگ برای انتخابات مجلس شورای اسلامی است. رأی دهنده پس از نوشتن هر برگ رأی را در صندوق مختص به خود می‌اندازد، اگر چنانچه دچار اشتباه شد مشکلی ندارد و پس از اتمام فرآیند رأی گیری و قبل از شمارش آرا تفکیک می‌شود.
دبیر و سخنگوی ستاد انتخابات کشور در خصوص گرایش حزبی داوطلبین انتخابات مجلس، تصریح کرد: در پرسشنامه داوطلبان گزینه‌ای در خصوص طیف سیاسی داوطلبین نداریم اما با توجه به بررسی‌ها در این مدت ۴۷۰۳ داوطلب مستقل، ۲۷۲۵ داوطلب اصولگرا، ۱۵۶۰ داوطلب اصلاح طلب و مابقی نامشخص عنوان شده بود، آنچه که مشهود است در انتخابات امسال طیف‌های مختلف سیاسی حضور فعالی دارند.
وی افزود: بر اساس ماده هشت قانون انتخابات صرفا احزاب و جبهه‌ها می‌توانند پس از تأیید صلاحیت داوطلبان، فهرست انتخاباتی خود را به‌ صورت مجزا برای حوزه‌های انتخابیه دارای بیش از یک کرسی و تا سقف کرسی‌های آن حوزه انتخابیه تنظیم و حسب مورد به ستاد انتخابات کشور یا فرمانداری‌ها اعلام کنند، این امر مانع از حمایت‌های احزاب و جبهه‌ها از نامزدها در حوزه‌های انتخابیه تک کرسی نخواهد بود. آگهی اسامی نامزدها و فهرست‌های موضوع این ماده پس از تأیید ستاد انتخابات کشور یا فرمانداری‌ها منتشر خواهد شد.
اسلامی افزود: بر اساس قانون، سامانه مالی انتخابات در جهت شفافیت مالی نامزدها تعریف و رونمایی شده، شماره حساب مختص مصارف انتخاباتی هر نامزد تعریف کردیم و تمام هزینه‌های جاری نامزد و تبلیغات باید در این سامانه وارد شود، نامزدها مکلفند از طریق ستادهای انتخاباتی خود، نحوه و نوع تبلیغات را مدیریت کرده و از تخلفات مقرر در قوانین جلوگیری نمایند.
انتهای پیام"
politics,"رئیس سازمان برنامه و بودجه از پرداخت مطالبات ۶۵ درصد از بازنشستگان با رقمی معادل ۲۲ هزار میلیارد تومان خبر داد.
به گزارش ایسنا در جلسه صبح امروز -چهارشنبه ۲۰ دی ۱۴۰۲- هیئت دولت رئیس سازمان برنامه و بودجه با اشاره به اقدامات دولت برای تسویه پاداش پایان خدمت جمعی از بازنشستگان، از پرداخت مطالبات ۶۵ درصد از بازنشستگان با رقمی معادل ۲۲ هزار میلیارد تومان خبر داد و گفت: حدود ۱۲ هزار میلیارد تومان دیگر از مطالبات باقیمانده نیز تا یکی دو هفته آتی پرداخت می‌شود.
منظور همچنین با اشاره به توضیحات دیروز وزیر بهداشت، درمان و آموزش پزشکی در مجلس درباره خدمات و اقدامات دولت مردمی در حوزه سلامت و درمان، با «بی‌نظیر توصیف کردن خدمات دولت مردمی در این حوزه» اظهار کرد: تاکنون بیش از سه و نیم میلیارد دلار ارز ۲۸ هزار و ۵۰۰ تومانی و ۲۹۵ هزار میلیارد تومان نیز به شکل ریالی به وزارت بهداشت تخصیص داده شده است و مجموع تخت‌های جدید بیمارستانی که تا پایان امسال به بهره‌برداری می‌رسند به هفت هزار تخت بالغ می‌شود و هزار خانه بهداشت جدید هم به بهره‌برداری خواهند رسید.
انتهای پیام"
politics,"فرمانده کل ارتش جمهوری اسلامی ایران گفت: نیروهای مسلح، یک ملت و مجموعه ای از آن‌هایی که قرار است از آرمان‌ها و تمامیت ارضی و استقلال و ناموس و کیان ملت دفاع کنند باید همواره در اوج قدرت و آمادگی باشند.
به گزارش ایسنا به نقل از ارتش، امیر سرلشکر سیدعبدالرحیم موسوی در مراسم رونمایی و الحاق  دستاوردهای نیروی دریایی ارتش اظهار داشت: این روزها جهان تحت الشعاع نام بلند فلسطین و صبر و مقاومت کم نظیر مردم مظلوم و مقتدر غزه است.
وی با بیان این‌که «دنیا شاهد تقابل خباثت و جنایت در مقابل مظلومیت،  اقتدار و مقاومت است»، ادامه داد: برای کسانی که می‌خواستند حق و باطل را بشناسند این روزها شفاف‌ترین و  صریح‌ترین عرصه تمییز حق از باطل در گستره غزه فراهم شده است. هابیل و قابیل، ابراهیم و نمرود، موسی و  فرعون اردوگاه  یزدید و یزیدیان و قافله حسینی امروز به عیان در غزه مشخص است. شاید یکی از برجسته‌ترین نتایج اتفاقات این هفتاد و هشت روزی که گذشت این باشد که آن‌چه که سال‌ها می‌گفتیم زوج خبیث آمریکای جنایتکار و رژیم نحس و نامشروع صهیونیستی امروز نه تنها اثبات شده، بلکه حتی برای خود ما هم روشن‌تر و دقیق تر شده که آمریکای جنایتکار،  انگلیس خبیث و رژیم جعلی صهیونیستی یکی هستند که در چهره های مختلف خود را نشان می‌دهند.
وی ادامه داد: بی آبرویی اردوگاه شیطان و شیاطین در مقابل راه خدا و حق مشخص شد و همه به چشم خواهیم دید که حق بر باطل پیروز خواهد شد. این حوادثی که پیش آمد یک موضوع دیگر را برای بعضی ساده اندیشان روشن تر کرد و آن این است که ما هر چه  می توانیم باید  قدرت دفاعی خود را افزایش دهیم. نیروهای مسلح، یک ملت و مجموعه ای از آنهایی  که قرار است از آرمان ها و تمامیت ارضی و استقلال و ناموس و کیان ملت دفاع کنند باید همواره در اوج قدرت و آمادگی باشند وگرنه خوی استکباری شیاطین راه را بر استقلال و پیشرفت آنها خواهد بست.
وی با بیان اینکه ما هر روز به دنبال تقویت قدرت دفاعی خود هستیم، گفت: از مهمترین لوازم توسعه دریا محور و استفاده هر چه بیشتر از مواهب اقیانوس ها داشتن یک نیروی  دریایی قوی، راهبردی و مقتدر است.
 فرمانده کل ارتش خاطرنشان کرد: یک نیروی دریایی قوی و راهبردی باید بتواند به بهترین نحو ممکن، از خود و منافع ملت در هر کجای جهان که لازم باشد دفاع کند؛ همچنین بتواند در مقابل تهدیدات احتمالی و مقابل دشمنان بایستد و فاتح و پیروز بیرون بیاید.
وی با تاکید بر این‌که «عقل و تجربه نشان داده که باید هر روز قوی‌تر شد»  گفت: در مجموعه تدابیر فرماندهی معظم کل قوا ( مدظله العالی)  می‌بینیم که همواره بر تقویت توان دفاعی تاکید فرمودند و از همه بالاتر  فرمان خداوند در قرآن است. آن‌چه که امروز شاهدیم لبیک نیروی دریایی راهبردی ارتش به فرامین، الزامات و بایدها برای سربلندی ایران عزیز و ملت بزرگ ایران است. برای رسیدن به نیروی دریایی‌ که در شان ملت ایران باشد هنوز میدان وسیعی از نیازها از یک یک سو و از این سو ایمان، همت، شجاعت، تجربه، به دل کار رفتن و فناوری پیش رو داریم که باید محکم پیش برویم. به برکت نظام مقدس جمهوری اسلامی ایران هر چه پیش برویم این راه باز است و برکت این تلاش ها بنا به فرمان خداوند بزرگ شامل همه مجاهدان  راه خدا خواهد بود.
وی خاطرنشان کرد: خداوند بزرگ را برای تمامی موفقیت ها، پیشرفت ها و افتخاراتی که به دست توانمند شما جوانان برومند این آب و خاک آفریده شاکرم و از شما همرزمان عزیز، فرمانده نیروی دریایی ارتش، برادران عزیز در مجموعه صنایع وزارت دفاع و پشتیبانی نیروهای مسلح، شرکت های دانش بنیان، دانشگاه ها، مراکز پژوهشی و نخبگان صمیمانه تشکر می کنم
انتهای پیام"
politics,"مراسم گرامیداشت سومین روز شهادت سردار سیدرضی موسوی از مستشاران نظامی ایران در سوریه برگزار شد.
به گزارش ایسنا، در این مراسم که در «حسینیه حضرت فاطمه الزهرا» سپاه پاسداران برگزار شد، سردار اسماعیل قاآنی فرمانده نیروی قدس سپاه، سردار حسین سلامی فرمانده کل سپاه پاسداران، سردار امیرعلی حاجی‌زاده فرمانده هوافضای سپاه پاسداران، سردار محمد پاکپور فرمانده نیروی زمینی سپاه، حجت‌الاسلام و المسلمین اسماعیل خطیب و جمعی از فرماندهان ارشد نیروهای مسلح حضور دارند.

 حسین امیر عبداللهیان وزیر امور خارجه در بخشی از گفت‌وگوی خود با خبرنگاران در حاشیه این مراسم گفت:  رژیم اسرائیل شهید موسوی را ترور کرد اما چیزی از اهداف جمهوری اسلامی برای تامین حداکثری امنیت در منطقه و ایران نخواهد کاست بلکه ما را در این مسیر مصمم‌تر خواهد کرد.( سخنان امیر عبداللهیان را اینجا بخوانید)
احمد وحیدی وزیر کشور هم با اشاره به ترور سردار سیدرضی موسوی در حمله ارتش صهیونیستی به سوریه، گفت: رژیم صهیونیستی با کارهای دیوانه‌وارش مهرهای تازه‌ای بر تابوت خود می‌زند اما این تصور که با ترور این فرماندهان می‌توانند محور مقاومت را تضعیف کنند، فکری باطل است.( سخنان وحیدی را اینجا بخوانید)

سردار موسوی از مستشاران نظامی ایران در سوریه بود که پنجم دی‌ماه در حمله تروریستی ارتش صهیونیستی در زینبیه به شهادت رسید.
انتهای پیام"
politics,"ستاد انتخابات کشور برای انتخابات ۱۱ اسفند، ۶۵ هزار شعبه اخذ رای پیش بینی کرده است. ۷۵۰ هزار نفر برای برگزاری این انتخابات با وزارت کشور همکاری خواهند کرد.
به گزارش ایسنا، انتخابات دوازدهمین دوره مجلس شورای اسلامی و ششمین دوره مجلس خبرگان رهبری روز ۱۱ اسفند سال جاری به صورت همزمان برگزار می شود. براساس جدول زمان بندی اجرای انتخابات، دیروز - سه شنبه - فرصت اعتراض داوطلبان رد صلاحیت شده یا عدم احراز صلاحیت شده به پایان رسید و شورای نگهبان سی روز فرصت دارد تا به این اعتراضات رسیدگی کند.
نتایج بررسی صلاحیت داوطلبان انتخابات خبرگان ۴ و ۵ بهمن اعلام می‌شود و داوطلبانی که نسبت به عدم تأیید صلاحیت خود اعتراض داشته باشند، می‌توانند از ۶ تا ۸ بهمن، درخواست اعتراض خود را به وزارت کشور اعلام کنند و وزارت کشور هم این اعتراض ها را به شورای نگهبان اعلام می‌کند. مهلت رسیدگی به اعتراض ها توسط شورای نگهبان، به مدت ۱۰ روز از ۹ تا ۱۸ بهمن خواهد بود. ۵۱۰ نفر در خبرگان ثبت نام کردند.
ستاد انتخابات کشور ۶۵ هزار شعبه اخذ رای در کل کشور پیش بینی کرده است. قرار است شعب اخذ رأی، در بوستان‌ها، پارک‌ها، بیمارستان‌ها، پادگان‌ها و کارخانجات هم فعال شود. در هر شعبه اخذ رای، دو صندوق وجود دارد که صندوق درب قرمز مختص مجلس خبرگان و صندوق درب آبی مختص انتخابات مجلس است.
۱۲۱۸ هیات اجرایی و ۲۰۸ حوزه انتخابی اصلی در سراسر کشور وجود دارد و ۷۵۰ هزار نفر در فرایند اجرای انتخابات با وزارت کشور همکاری می کنند.
در ادوار گذشته، ضرب مُهر در شناسنامه برای انتخابات الزامی بود و رأی‌دهنده حتماً باید شناسنامه خود را به حوزه اخذ رای ارائه می‌داد؛ اما در انتخابات مجلس شورای اسلامی دوازدهم، قانون‌گذار ۵ مدرک هویتی را به عنوان مدارک اصلی رأی‌دهندگی اعلام کرده است. واجدان شرایط می‌توانند با ارائه یکی از مدارک هویتی نظیر کارت ملی، شناسنامه، گذرنامه، گواهینامه رانندگی یا کارت پایان خدمت رأی بدهند.
امسال برگه رأی انتخابات مجلس شورای اسلامی و مجلس خبرگان رهبری، تجمیع و در یک برگه ادغام شده است. رأی‌دهنده یک برگه تعرفه دریافت می‌کنند که از وسط قابل جدا شدن است. انتهای تعرفه مربوط به انتخابات خبرگان و قسمت بالا مربوط به مجلس شورای اسلامی است.
بازه تبلیغات انتخابات مجلس شورای اسلامی ۷ روز است.
انتهای پیام"
politics,"خبرگزاری دانشجویان ایران(ایسنا)- برای غم کرمان
سفارت تاجیکستان این شعر شهریه ادهمزاد (Shahriya Ahtamzod) شاعر تاجیک را برای انتشار  در اختیار ایسنا قرار داده است.
 این شاعر نوشته است: خوابم نمی‌برد، در پیش چشمم همین عکس گرد می‌گردد و دردم افزون می‌شود. نزد کامپوتر می‌شینم، امّا اندوهم بیشتر بالا می‌رود، به‌ویژه عکس این طفل ناز مرا تا سرحد دیپریسیا می‌برد. می‌خواهم تسلیت بنویسم برای مردم عزیز ایران... امّا زبانم لال...

سلام، ایران من، ای میهن عشق،
سلام، ای محتوا وُ بودن عشق.
سلام، ایران سبز و نازنینم،
محبتخانه عشق‌آفرینم.
کنون گیریم برای خلق کرمان،
شدم دیپریسیا از جهلِ انسان
چه روز سخت آمد بر درِ تو،
که سنگِ دهشت آمد بر سرِ تو.
چه سان نالم نمی‌گردد زبانم،
چو ناله من درون نی نهانم.
ز نیزار نیی مولا نفیرم،
فغانم بشکنم اندر ضمیرم.
ضعیفی مثل اشکم در برِ رو،
غریبی همچو آهم در تکاپو.
غمت را کی تحمل می‌توان کرد،
منی که سر ز تا پایه‌ام پُر از درد؟
به جسم من شبیه جانی، ایران،
به چشمم شعله ایمانی، ایران...
Хобам намебарад, дар пеши чашмам ана ҳамин акс гирд мегардаду дардам афзун мешавад. Назди компутар мешинам, аммо андуҳам бештар боло меравад, ба вижа акси ин тифли ноз маро то сарҳади депресиё мебарад. Мехоҳам таслият бинависам барои мардуми азизи Эрон... аммо забонам лол...
Салом,Эрони ман, эй меҳани ишқ,
Салом, эй муҳтавову будани ишқ.
Салом,Эрони сабзу нозанинам,
Муҳаббатхонаи ишқофаринам.
Кунун гирям барои халқи Кирмон,
Шудам депресиё аз ҷаҳли инсон
Чӣ рӯзи сахт омад бар дари ту,
Ки санги даҳшат омад бар сари ту.
Чӣ сон нолам намегардад забонам,
Чу нола ман даруни най ниҳонам.
Зи найзори найи Мавло нафирам,
Фиғонам бишканам андар замирам.
Заъифе мисли ашкам дар бари рӯ,
Ғарибе ҳамчу оҳам дар такопӯ.
Ғаматро кай таҳаммул метавон кард,
Мане ки сар зи то поям пур аз дард?
Ба ҷисми ман шабеҳи ҷонӣ, Эрон,
Ба чашмам шӯълаи имонӣ, Эрон...
همچنین در معرفی این شاعر عنوان شده است: شهریه ادهمزاد، شاعر و عضو اتفاق نویسندگان تاجیکستان،  ۲ سپتامبر ۱۹۵۲ (۱۱/۰۶/۱۳۳۱) (۷۲ سال)  در دوشنبه پایتخت تاجیکستان متولد شد. آثار او به زبان تاجیکی، پارسی است. 
شهریه فارغ‌التحصیل دانشکده فیلولوژی دانشگاه دولتی آموزگاری دوشنبه (۱۹۷۸) (۱۳۵۷) است و فعالیت کاری را در روزنامه «معارف» (۱۹۷۹) (۱۳۵۸) آغاز کرده است. 
 او نشان(مدال) «خدمت شایسته»، جایزه ادبی میرزا تورسون‌زاد و  عنوان اعلاچی مطبوعات و فرهنگ تاجیکستان (نخبه برجسته مطبوعات و فرهنگ تاجیکستان) را دریافت کرده است‌. 
همچنین از آثار او می‌توان به این کتاب‌ها اشاره کرد: «مهر شعر» (۱۹۸۷)(۱۳۶۶)، «شمیمه نور» (۱۹۹۲) (۱۳۷۱)، «اشک شقایق» (۱۹۹۵)(۱۳۷۴)، «تمنّا» (۱۹۹۸)(۱۳۷۷)، «زن در اسارت تنهایی» (۲۰۰۲)(۱۳۸۱)، «بوسه‌های مهتابی» (۲۰۰۷)(۱۳۸۶)، «در کنار شعر» (۲۰۱۰)(۱۳۸۹)، «نیایش استقلال» (۲۰۱۱)(۱۳۹۰)، «ترانه سبز» (۲۰۱۲) (۱۳۹۱) و چندین مجلّه و کتاب‌های دسته‌جمعی. 
انتهای پیام "
politics,"رئیس شورای اطلاع رسانی دولت طی حکمی، حسین بصیریان جهرمی را به عنوان جانشین سردبیر فصلنامه تخصصی روابط عمومی های ایران و مشاور پژوهشی دبیرخانه شورای اطلاع‌رسانی دولت منصوب کرد.
به گزارش ایسنا، در متن حکم سپهر خلجی آمده است:
نظر به مراتب دانش و تجربیات جنابعالی، به موجب این ابلاغ به عنوان جانشین سردبیر فصلنامه تخصصی روابط عمومی های ایران و مشاور پژوهشی دبیرخانه شورای اطلاع رسانی دولت منصوب می شوید.
مشارکت در برنامه های پژوهشی و آموزشی دبیرخانه، هماهنگی فعالیت های تحریریه، انتخاب موضوع و محتوا در چارچوب سیاست های کلان فصلنامه، اولویت گذاری و مدیریت سرویس ها و بخش های تحریریه و برگزاری جلسات منظم با شوراهای سیاستگذاری و سردبیری فصلنامه از اهم انتظارت اینجانب است.
فصلنامه تخصصی روابط عمومی های ایران با صاحب امتیازی  شورای اطلاع رسانی دولت و مدیر مسئولی و سردبیری سپهر خلجی قرار است با هدف تولید، به اشترک گذاری، ترویج پژوهش، دانش و تجربه ها، روندها و رویه های روابط عمومی اثربخش در ایران و توسعه گفتمان علمی در نظام ارتباطات و اطلاع رسانی دستگاههای اجرایی کشور و به منظور ایجاد مرجعیت اطلاعاتی، آموزشی و تحلیلی معتبر در حوزه روابط عمومی ها منتشر شود.
بصیریان جهرمی، دانش آموخته دکترای علوم ارتباطات از دانشگاه علامه طباطبایی است. وی از سال 1385 سابقه تدریس در دانشگاه ها و مراکز آموزشی کشور را در حوزه خبر و مطالعات رسانه در کارنامه خود دارد. مدیریت مرکز فرهنگ و فنآوری جهاد دانشگاهی، مدیریت رسانه های جدید و فضای مجازی مرکز تحقیقات و مدیریت نظارت و ارزیابی خبر و برنامه های برونمرزی در سازمان صدا و سیما از مهمترین سوابق پژوهشی و اجرایی اوست.
انتهای پیام"
politics,"وزیر تعاون، کار و رفاه اجتماعی از تک‌رقمی شدن نرخ بیکاری در ۲۴ استان کشور خبر داد.
به گزارش ایسنا، در جلسه امروز -چهارشنبه ۲۰ دی ۱۴۰۲- هیئت دولت، سید صولت مرتضوی در گزارشی از پیشرفت طرح‌ها و برنامه‌های اشتغالزایی در سه فصل گذشته، از تک‌رقمی شدن نرخ بیکاری در ۲۴ استان کشور و افزایش فرصت‌های شغلی دائمی و ماندگار و کاهش فرصت‌های شغلی موقت خبر داد.
وزیر تعاون، کار و رفاه اجتماعی همچنین خاطرنشان کرد: هر چند هنوز نرخ بیکاری فارغ‌التحصیلان و بانوان بالاست، اما آمارها در این عرصه نیز کاهشی شده است.
انتهای پیام"
politics,"سخنگوی کمیسیون حقوقی و قضایی مجلس شورای اسلامی از بررسی ایرادات شورای نگهبان در لایحه عفاف و حجاب در جلسه روز گذشته این کمیسیون خبر داد و گفت: گزارش کمیسیون درباره رفع ایرادات به شورای نگهبان ارسال شد.
سیدکاظم دلخوش در گفت و گو با ایسنا با اشاره به جلسه روز گذشته کمیسیون حقوقی و قضایی گفت: کمیسیون حقوقی مجلس روز گذشته با حضور نمایندگانی از شورای نگهبان به بررسی ابهامات و ایرادات شورای در لایحه حمایت از خانواده از طریق ترویج فرهنگ عفاف و حجاب  پرداخت.
وی توضیح داد: در این جلسه اشکالات و ایرادات شورای نگهبان به لایحه عفاف و حجاب رفع شد که بیشتر این ایرادات نیز شکلی و ویرایشی بود.
سخنگوی کمیسیون حقوقی و قضایی مجلس شورای اسلامی در پایان گفت که گزارش بررسی و رفع ایرادات به شورای نگهبان برای بررسی مجدد ارسال شد چرا که طبق رای مجلس این لایحه بر اساس اصل ۸۵ قانون اساسی (بررسی در کمیسیون به جای صحن) در کمیسیون حقوقی و قضایی بررسی شده و دیگر ایرادات در صحن مجلس مورد بررسی قرار نمی گیرد و مستقیم مصوبات کمیسیون به شورای نگهبان ارجاع می شود.
انتهای پیام"
politics,"ناوشکن البرز ارتش وارد دریای سرخ شد.
به گزارش ایسنا، ناوشکن البرز در قالب ناوگروه ۹۴ نیروی دریایی ارتش، با عبور از تنگه باب‌المندب وارد دریای سرخ شد.
ناوشکن البرز که در سال ۱۳۵۱ به ناوگان نیروی دریایی در بندرعباس ملحق شد در سال ۱۳۹۸ پس از تعمیرات اساسی و نصب سیستم‌های جدید و فناورانه، مجدداً به ناوگان جنوب نیروی دریایی ارتش ملحق شد.
این ناوشکن با هزار و ۵۵۰ تن وزن، افزون بر ۳۶ گره دریایی سرعت دارد. این شناور با عمری بیش از ۴۸ سال با صرف ۴۵ هزار و ۲۵۰ نفر ساعت‌کار مفید، تعمیر و نوسازی شده است.
«سامانه دفاع نقطه‌ای کمند» (دفاع نزدیک دریایی) و سامانه کنترل آتش (FCS) در بخش میانی کشتی، سامانه کنترل آتش شامل مدیریت کنترل آتش الکترواپتیکالی و یک سامانه توپی شکل (شبیه به سامانه‌های پدافند هوایی «سراج ۱») و پرتابگر ۱۲ تایی چف و فلر، از جمله ویژگی‌های ناوشکن البرز است. این ناوشکن با شماره بدنه ۷۲ از ناوهای کلاس الوند به حساب می‌آید.
در جریان برگزاری رزمایش ولایت ۹۴ در بهمن ۱۳۹۴، رزمناو آمریکایی یو.اس.اس مونتری با اخطار ناوشکن البرز، مجبور شد از محل رزمایش نیروی دریایی ارتش دور شود.
ناوگروه‌های ارتش از اوایل سال ۱۳۸۸، ماموریت خود را در آب‌های آزاد برای تأمین امنیت خطوط کشتی‌رانی و مقابله با دزدان دریایی و مأموریت‌های دیگر آغاز کرده‌اند و ورود ناوشکن البرز به دریای سرخ هم در راستای همین ماموریت‌ها به حساب می‌آید.
انتهای پیام"
politics,"رییس مرکز امور حقوقی و بین‌الملل ریاست‌جمهوری گفت: بعد از عدم پاسخ آمریکا در مورد یادداشت مذاکره در ارتباط با پرونده شهید سلیمانی بر اساس کنوانسیون ۱۹۷۳، وزارت امور خارجه یادداشت دومی را برای درخواست داوری بین دو طرف برای آمریکایی‌ها ارسال کرده است.
توکل حبیب‌زاده در گفت‌وگو با ایسنا در ارتباط با پیگیری بین‌المللی پرونده ترور شهید سلیمانی در بعد بین‌المللی گفت: به موجب کنوانسیون ۱۹۷۳  که مربوط  به جلوگیری و مجازات جرائم علیه اشخاص مورد حمایت بین‌المللی هست و ماده ۱۳ این کنوانسیون، روش رسیدگی این‌گونه پرونده‌ها بر اساس کنوانسیون مورد اشاره این است که اول یادداشت مذاکره برای طرف مقابل ارسال می‌شود و اگر یادداشت مذاکره از سوی طرف مقابل پاسخ داده نشد، یادداشت دوم جهت درخواست داوری  بین دو طرف ارسال می‌شود .
 وی ادامه داد: به موجب این کنوانسیون اگر تا ۶ ماه از زمان ارسال یادداشت دوم ، پاسخی از سوی آمریکایی‌ها داده نشود ، مرحله سوم یعنی ثبت درخواست در نزد دیوان بین‌المللی دادگستری انجام می‌شود.
حبیب‌زاده ادامه داد: حدود یک ماه و نیم پیش یادداشت دوم وزارت خارجه  ایران به آمریکا جهت درخواست داوری بین دو طرف ارسال شده است و آنها تا اوایل اردیبهشت ماه سال آینده فرصت دارند تا به این یادداشت پاسخ دهند.
وی ادامه داد: آمریکایی‌ها به یادداشت اول پاسخ ندادند و در همین چارچوب یادداشت دوم ارسال شده است و همانطور که اشاره شد آنها از زمان ارسال یادداشت دوم، ۶ ماه برای پاسخگویی طبق کنوانسیون  فرصت دارند و اگر پاسخی به یادداشت دوم داده نشود، مرحله سوم یعنی ثبت دادخواست نزد دادگستری بین‌المللی انجام می‌شود.
انتهای پیام"
politics,"سخنگوی دولت دوازدهم نتیجه برگزاری نشست‌هایی مانند نشست اخیر رییس‌جمهور با نمایندگان احزاب را پیشرفت و امیدآفرینی دانست.
به گزارش ایسنا؛ علی ربیعی با اشاره به نشست صریح و صمیمی رئیس‌جمهور با بیش از ۵۰ نفر از سران احزاب و فعالان سیاسی کشور،  با بیان این‌که «شنیدن حرف‌ها و نقدها به پیشرفت کمک می‌کند»، گفت: من فکر می‌کنم این جلسه باید زودتر از این‌ها برگزار می‌شد اما معتقدم نکاتی که مطرح شد اگر اجرایی شود، می‌تواند به امید آفرینی کمک کند.
ابراهیم رئیسی در ادامه حضور سلایق مختلف را باعث هم‌افزایی در مسیر پیشبرد کشور دانست و افزود: دولت نه تنها از حضور سلایق مختلف در مجلس نگران نیست، بلکه آن را بستری برای شکل‌گیری مجلس قوی می‌داند که می‌تواند تقویت دولت و در نتیجه افزایش قدرت و اقتدار ایران را به دنبال داشته باشد.
انتهای پیام"
politics,"ایسنا/کردستان جانشین سازمان عقدتی _ سیاسی وزارت دفاع وحدت و یکپارچگی ملت ایران را نماد ایستادگی در مقابل دشمنان ذکر کرد و گفت: دلبستگی مردم به نظام و اعتماد مردم به ولایت، انقلاب را حفظ کرد و توطئه های دشمنان را با شکست مواجه کرد.
حجت الاسلام علی شیرازی، امروز شنبه (نهم دی ماه) در مراسم گرامیداشت حماسه یوم الله ۹ دی ماه در سنندج، با اشاره به آیه ای از قرآن کریم که می فرماید ""خدا برای هر امتی یک پیغمبر فرستاد""، افزود: هدف همه پیغمبران از آدم تا خاتم حضرت محمد(ص) دعوت به بندگی و توحید بود، پیامبران آمدند که مردم را به خدا و دین وصل کنند و برای زمینه سازی رشد دین در جامعه بشری، نفی طاغوت کنند.
جانشین عقیدتی سیاسی وزارت دفاع، با بیان اینکه طاغوت دو معنا دارد، تشریح کرد: طاغوت درون همان هوای نفس و خودخواهی است که مبارزه با آن مجاهدت اکبر نامیده می شود.
وی مبارزه با جهاد اکبر را راه ورود به جهاد اصغر و میدان مبارزه دانست و ادامه داد: مبارزه با کفار و استکبار، مبازه با طاغوت اصغر است.
حجت الاسلام و المسلمین شیرازی، با تاکید بر اینکه رفتن به سوی خدا بدون طاغوت امکان ندارد، عنوان کرد: دنیازمانی که شما دنیا و قدرت طاغوت را برهم می ریزید، طاغوتیان ساکت نمی نشینند و علیه حیات و ارزش های شما تلاش می کنند.
به گفته وی، قرآن می فرماید: ""در مقابل بت شکنی ابراهیم، نمرودیان جمع شدند و او را درون آتش انداختند"" لذا مبارزه با کفر و سران کفر، مشکلات و دشواری های زیادی دارد؛ در مقابل بت شکنی فرعون، فرعونیان علیه موسی هارون وارد مبارزه شدند وعلیه پیغمبر هم همین بود.
جانشین عقیدتی سیاسی وزارت دفاع بیان کرد: روزی که ملت ایران زیر پرچم امام حرکت کرد، دشمنان وارد عرصه شدند و آماده انتقام از ملت ایران شدند و اول هم سراغ کردستان آمدند و تصور می کردند که مردم کردستان در مقابل انقلاب می ایستند.
وی، با تاکید بر اینکه مردم سراسر کشور با وحدت ثابت کردند که تفاوتی بین اقوام کرد، ترک، لر، بلوچ و شیعه وسنی وجود ندارد، افزود: مردم سراسر کشور با وحدت در آن زمان برای دفاع از ملت کردستان سرازیر شدند و فرماندهانی چون، چمران ها آمدند تا این سرزمین مقدس را پس بگیرند.
به گفته حجت الاسلام والمسلمین شیرازی، خون اقشار مختلف ایران در کردستان ریخته شد و این خاک به سرزمین وحدت تبدیل شد.
وی ادامه داد: طی سال های گذشته، توطئه های زیادی در تبریز و آذربایجان شرقی، مازندران، آمل و سیستان و بلوچستان برای شکست جمهوری اسلامی ایجاد شد، و حتی در اوایل انقلاب صدام را وارد میدان کردند اما  همه این ها با شکست مواجه شد. همه مردم ایران در مقابل دشمن ایستادند و با سرکوب دشمن، اسلام را زنده نگه داشتند.
وی به بررسی ابعاد فتنه ۸۸ پرداخت و تشریح کرد: دشمنان ایران اسلامی در اورشلیم کنفرانسی را برای شکستن قدرت ملت ایران تشکیل دادند، چرا که می دانستند این ملت در جنگ نظامی نمی بازد، عاشق شهادت است و از توپ و تانک نمی ترسد.
جانشین عقیدتی سیاسی وزارت دفاع، افزود: دشمنان شکستن فکر ملت ایران و ارتباط آنها با خدا، دین و رهبر معظم انقلاب را در دستور کار خود قرار دادند و با جنگ فرهنگی بر روی تغییر فکر نسل جوان متمرکز شدند، اما این ملت نسل به نسل پای انقلاب ایستاده است.
وی ادامه داد: دلبستگی مردم به نظام و اعتماد مردم به ولایت، انقلاب را حفظ کرد و توطئه های دشمنان را با شکست مواجه کرد.
حجت الاسلام شیرازی عنوان کرد: در سال ۸۵، طراحی فتنه های ۱۰ ساله با هدف شکست و انتقام ملت ایران، در برنامه دشمن برملا شد و در فتنه سال های بعد نمود یافت، دشمنان با نفوذ در نمودهای فرهنگی ما برای شکت ملت ایران تلاش کردند، که نگاهی به روزنامه های زمستان سال ۸۷ و تطهیر چهره های پهلوی در آن زمان گواه این قضیه است.
وی حرکت ملت ایران زیر یک پرچم و زیر چتر پیغمبر را دلیل شکست دشمن ذکر کرد و ادامه داد: مردم با حمایت سران استکبار و صهیونیسم از اغتشاشگران متوجه شدند که انتخابات بهانه است و آتش زدن قرآن و کشتن مردم، برای فروپاشی نظام جمهوری اسلامی است.
وی، گفت: امروز در سایه بیداری مردم منطقه، آمریکا از عراق اخراج شده و دیگر آمریکایی‌ها در عراق، سوریه و افغانستان هیچ جایگاهی ندارند و به راحتی منافع آمریکا مورد حمله مسلمانان قرار می‌گیرد.
جانشین سازمان عقیدتی سیاسی وزارت دفاع با تأکید براینکه امروز قدرت آمریکا و ابهت صهیونیست‌ها در منطقه و جهان شکسته شده است، خاطرنشان کرد: امروز صهیونیست‌ها در مقابله با نیروی حماس عاجز مانده اند، لذا هر روز یکی از کشورهای منطقه را برای آتش بس با فلسطین واسطه قرار می‌دهد.
وی با اشاره به اینکه تمام این موفقیت‌های منطقه مدیون ایثار و رشادت ملت همیشه بیدار و با بصیرت ایران اسلامی است، یادآور شد: ملت ایران پای انقلاب، دین، ارزش‌ها و قرآن ایستاده است و هیچگاه از ارزش‌ها عقب‌نشینی نمی‌کنند و دشمنان باید بدانند که شهادت شهید سلیمانی و شهید رضی هیچ نتیجه‌ای جز خاری بیشتر برای آنان نخواهد داشت.
انتهای پیام"
politics,"آزمون ورودی دانشگاه‌های افسری ارتش جمهوری اسلامی ایران در ۲۶ حوزه امتحانی در سراسر کشور برگزار می‌شود.
به گزارش ایسنا به نقل از ارتش، امیر دریادار محمد پورکلهر، معاون نیروی انسانی ارتش از برگزاری آزمون ورودی دانشگاه‌های افسری ارتش خبر داد و گفت: آزمون اختصاصی ورودی دانشگاه‌های افسری ارتش برای سال تحصیی۱۴۰۴-۱۴۰۳، روز جمعه - هشتم دی 1402 - در تهران و ۲۵ حوزه امتحانی در مراکز استان‌ها و شهرستان‌های پرجمعیت کشور با شرکت بیش از ۲۰ هزار داوطلب در شاخه‌های تحصیلی علوم تجربی، ریاضی فیزیک ،علوم انسانی ومعارف اسلامی برگزار خواهد شد.
از داوطلبان واجد شرایط بعد از قبولی درآزمون ورودی، برای انجام فرایند گزینش (مکتبی، امنیتی،پزشکی،آمادگی جسمانی و...)دعوت خواهد شد.
کنکور اختصاصی دانشگاه‌های افسری ارتش با حضور ناظران سازمان سنجش آموزش کشور از ساعت ۸ صبح روز جمعه - هشتم دی 1402 -  در حوزه‌های امتحانی مشخص شده، برگزار و کارت ورود به آزمون نیز از دوشنبه ۴ دی ماه تا روز پنجشنبه ۷ دی ماه توزیع شده است.
مراحل مصاحبه و گزینش پذیرفته شدگان آزمون ورودی از ۲۳ دی ماه آغاز و تا ۱۶ اسفند ماه ادامه خواهد شد و نتایج نهایی نیز اواخر تیرماه ماه سال ۱۴۰۳ به اطلاع داوطلبان می‌رسد.
انتهای پیام"
politics,"وزیر امور خارجه و معاون رئیس‌جمهور پیشین جمهوری اسلامی ایران گفت: خدمات و اقدامات سردار سلیمانی بیرون از مرزهای ایران به ویژه در سال‌هایی که داعش در نزدیکی مرزهای کشور و در همسایگی ما بود صرفا برای ایران نبود بلکه خدمتی به بشریت بود که توانست تا حد ممکن ریشه داعش را بخشکاند.
«علی اکبر صالحی» در گفت‌وگو با ایسنا درباره خاطرات همکاری‌اش با سردار شهید حاج «قاسم سلیمانی» در سال‌های تصدی‌اش در وزارت امور خارجه و سازمان انرژی اتمی گفت: در موضوعات فنی هسته‌ای دخالتی نداشتند اما در زمان تصدی‌ام در وزارت امور خارجه یک بار با سردار سلیمانی درباره مذاکره محرمانه با آمریکا که برخی از دوستان در آن مقطع با آن مخالفت‌هایی داشتند و نمی‌گذاشتند که کار با عمانی‌ها به آسانی جلو رود و مذاکرات محرمانه را جدی پیش ببریم صحبت کردم و گفتم شما به میدان بیا و کمک کن تا مشکل پرونده هسته‌ای را حل کنیم و ایشان ضمن تأیید اقدام وزارت خارجه در این خصوص گفت تمام تلاشم را می‌کنم. البته در آن مقطع توفیقی که باید حاصل می‌شد، نشد.
وزیر پیشین امور خارجه کشورمان درباره تعاملاتش با سردار سلیمانی درباره داعش و منطقه در سال‌هایی که داعش در سوریه حضور پررنگ داشت، گفت: ما دائم با هم جلسه داشتیم و هر هفته حداقل یک جلسه کاری آن در وزارت خارجه انجام می شد.
صالحی در ادامه گفت: نه تنها در وزارت خارجه جلسات به طور مرتبط و هفتگی انجام می‌شد، بلکه جلساتی هم در دبیرخانه شورای عالی امنیت ملی و شورای عالی امنیت ملی به طور مرتب برگزار می‌شد. البته آقای سلیمانی عضو شورا نبودند اما بنا بر موضوعاتی که به ایشان مرتبط بود در این جلسات شرکت می‌کرد. بعضی اوقات هم با حضور چهار الی پنج نفر از مسوولان ذیریط خدمت مقام معظم رهبری می‌رسیدیم و موضوعات منطقه را با ایشان مطرح می‌کردیم و تصمیمات مقتضی گرفته می‌شد. ارتباط سردار سلیمانی و نیروی قدس سپاه پاسداران با وزارت امور خارجه در آن مقطع دوجانبه، مستمر و سازنده بود.
علی اکبر صالحی-عکس آرشیوی
معاون رئیس‌جمهور پیشین کشورمان در ادامه به ویژگی‌های اخلاقی سردار شهید سلیمانی پرداخت و گفت: برخی احساس می کنند حالا که ایشان شهید شده‌اند در بیان ویژگی‌های شخصیتی‌شان غلو می شود اما این‌گونه نیست؛ او واقعا شخصیتی مثال زدنی داشت و آنچه درباره ایشان می‌گویم باور من است. در مدتی که توفیق دست داد و از نزدیک در موضوع منطقه و سوریه و عراق با او در تماس مستقیم و نزدیک بودم خصلت انسان‌های بزرگ از جمله اخلاق، تعقل، خیرخواهی و مدارا را در او دیدم. او کسی بود که هیچ چیز را برای خودش نمی‌خواست و همواره نسبت به همرزمان شهیدش غبطه می‌خورد، مخصوصا بعد از شهادت شهید کاظمی که خیلی ایشان را متأثر و اندوهگین کرد. او به معنای واقعی نماد یک نظامی باتجربه، تیزهوش، با استعداد، خوش‌فکر، قوی و عزتمند و هم‌زمان دولتمردی حکیم بود که در مسائل سیاسی و اجتماعی اهل غور و بصیرت بود.
وی گفت که «شهید سلیمانی هم چنین دارای یک شخصیت کاریزماتیک بود. این ویژگی در او کمک می‌کرد که صحبت‌ها و پیشنهاداتش به خوبی و با جدیت منتقل شود و همه افراد ذی‌مدخل را در اجرای آن سهیم‌ کند. به طور کلی او را باید نماد اقتدار نظامی، سیاسی و فرهنگی ایران بدانیم. اینکه می‌گوییم سردار دل‌ها بود درست است، چرا که دلسوز ملت ایران بود».
صالحی ادامه داد: همه شنیده‌ایم که حتی دشمنان هم چه در میان داعشی‌ها چه حامیان آن‌ها یعنی آمریکا و اروپا برای سردار سلیمانی احترام و اقتدار خاصی قائل بودند و این مساله بی‌راه نبود. او کسی بود که از پشت خنجر نمی‌زد. بسیار شنیده‌ام که در سوریه وقتی بخشی از آن تحت اشغال داعش بود، گاهی برای برخی جابه‌جایی‌ها یا عقب‌نشینی‌ها بدون درگیری از سردار امان می‌گرفتند و اگر قول سردار وسط می‌آمد آن‌ها اعتماد می کردند و کار انجام می‌شد. شهید سلیمانی کسی بود که رو در روی دشمن می‌ایستاد و از عدالت و انصاف حتی در زمان جنگ خارج نمی‌شد. او یک مسلمان خداباور و اهل توکل بود. 
مراسم سالگرد سرداران مقاومت در بغداد
وی افزود: یادم هست در قضایای سوریه که بعضا کار به یک نخ باریک می‌رسید و هر آن ممکن بود دولت سقوط کند و در اطراف و اکناف نگرانی‌هایی بود، ایشان ناامید نمی‌شد و می‌گفت حلش می کنیم و با همین امیدواری در نهایت موفق شد تا داعش را از سوریه عقب براند.
قائم مقام و معاون پژوهشی فرهنگستان علوم تاکید کرد: جنایت آمریکا در به شهادت رساندن سردار سلیمانی جنایتی ددمنشانه بود که ضمن غیرانسانی و وحشیانه بودن آن، برخلاف تمامی مقررات و معاهدات و پروتکل‌های بین‌المللی انجام گرفت.
انتهای پیام"
politics,"ایسنا/قزوین با حضور رئیس ستاد کل نیروهای مسلح از دستاوردهای فناوری «متاورس» اداره کل حفظ آثار و نشر ارزش‌های دفاع مقدس استان قزوین رونمایی شد.
به گزارش ایسنا، سرلشکر پاسدار «محمد باقری» با حضور در نمایشگاه دستاوردهای بنیاد حفظ آثار و نشر ارزش‌های دفاع مقدس در حوزه فضای مجازی، از سه پروژه متاورس و شبیه‌سازی و هوش مصنوعی اداره کل حفظ آثار دفاع مقدس استان قزوین رونمایی کرد.
پروژه متاورس اداره کل حفظ آثار و نشر ارزش‌های دفاع مقدس استان قزوین مربوط به شبیه‌سازی عملیات شفق سرلشکر خلبان «عباس بابایی» از شهدای پرافتخار کشور است که شخص می‌تواند ضمن گفت‌وگو با شهید بابایی به همراه وی با سوار شدن بر جت نظامی، به مناطق عملیاتی پرواز کند.
یکی دیگر از دستاوردهای اداره کل حفظ آثار دفاع مقدس استان قزوین پروژه هولوگرام سه بعدی شهید «محمد علی رجایی» رئیس جمهور شهید انقلاب اسلامی است که با استفاده از فناوری‌های هوش مصنوعی قابلیت ارتباط با افراد را دارد و می‌تواند در موضوعات مختلف با آن‌ها به بحث و گفت‌وگو بنشیند.
بنا بر اعلام روابط عمومی اداره کل حفظ آثار و نشر ارزش‌های دفاع مقدس استان قزوین، رونمایی از زیارت مجازی ۳۶۰ درجه یادمان‌های شهدای گمنام سراسر استان قزوین یکی دیگر از دستاوردهای اداره کل حفظ آثار دفاع مقدس قزوین است که با حضور رئیس ستاد کل نیروهای مسلح به بهره‌برداری رسید.
اداره کل حفظ آثار و نشر ارزش‌های دفاع مقدس قزوین یکی از استان‌های پیشگام در حوزه متاورس و هوش مصنوعی در کشور است که با بهره گیری از دانش و فناوری روز دنیا همگام با نسل جدید جامعه پیش می‌رود. تجهیزات سه بعدی، متاورس و هوش مصنوعی از موضوعات مهم در مرکز فرهنگی و موزه دفاع مقدس قزوین است که با نصب آن مخاطب می‌تواند با فضاهای جنگ و فضاهای محیطی جبهه ارتباط نزدیکی بگیرد.
در این بازدید، سردار سرتیپ بسیجی «بهمن کارگر» رئیس بنیاد حفظ آثار و نشر ارزش‌های دفاع مقدس، جانشین رئیس، معاون هماهنگ‌کننده، فرماندهان نیروهای مسلح، سرهنگ پاسدار «محمد امیری مقدم» مدیرکل حفظ آثار و نشر ارزش های دفاع مقدس استان قزوین و جمعی از معاونین و مدیران، رئیس ستاد کل نیروهای مسلح را همراهی می‌کردند.
انتهای پیام"
politics,"در جلسه امروز هیات وزیران، رئیس سازمان امور اداری و استخدامی از راه اندازی سامانه ای به منظور سنجش رضایت مردم از خدمات اداری در دستگاه‌های اجرایی خبرداد.
به گزارش ایسنا،‌ در جلسه  امروز هیات وزیران رئیس سازمان امور اداری و استخدامی با اشاره به دستور رئیس جمهور برای سنجش رضایت مردم از خدمات اداری در دستگاه‌های اجرایی، از راه‌اندازی سامانه‌ای با همکاری وزارت ارتباطات و فناوری اطلاعات خبر داد.
داوود منظور توضیح داد که با تخصیص کدهای دوبعدی به هر کارمند، امکان نظرسنجی مستقیم و بی‌واسطه مردم از کیفیت خدمات آنها را فراهم کرده و نتایج آن را به شکل مستقیم برای شخص رئیس و معاونین منابع انسانی هر دستگاه ارسال می‌کند تا مشخص شود که مردم از کیفیت خدمات هر کارمند چقدر رضایت دارند.
انتهای پیام"
politics,"پس از اعلام نتیجه بررسی صلاحیت‌ها به داوطلبان نمایندگی مجلس دوازدهم؛ بر اساس قانون ۳ روز مهلت اعتراض وجود داشته است؛ که از یکشنبه این هفته آغاز شده و امروز - سه‌شنبه - آخرین مهلت است.
به گزارش ایسنا، بر اساس اعلام شورای نگهبان؛ برای انتخابات دوره دوازدهم مجلس شورای اسلامی بیش از ۱۱ هزار نفر یعنی بیش از ۵۲ درصد تایید صلاحیت شدند.
حدود ۳۸ درصد صلاحیت‌ها مورد تایید قرار نگرفت. آنان می‌توانند شکایت کنند تا اعضای شورای نگهبان دقیق‌تر بررسی کنند.
اکنون انتخابات وارد یک مرحله جدیدی شده است. فرصت اعتراص وجود دارد و کسانی که رد صلاحیت شده یا عدم احراز خورده‌اند می‌توانند اعتراض کرده و مدارک خود را ارائه دهند.
مهلت این اعتراض از یکشنبه 17 دی 1402 شروع شده و امروز 19 دی 1402 آخرین فرصت برای ارائه مدارک شکایتی از سوی داوطلبان احراز صلاحیت نشده است.
انتهای پیام"
politics,"در دیدار امروز جمعی از زنان و دختران با رهبر انقلاب، در آستانه میلاد حضرت زهرا سلام‌الله‌علیها تعدادی از بانوان شرکت کننده در این دیدار دیدگاههای خود در مورد مسائل مختلف حوزه زنان را در محضر مقام معظم رهبری بیان کردند.
به گزارش ایسنا، در آستانه ولادت حضرت زهرا سلام‌الله‌علیها و روز زن، هزارن نفر از زنان و دختران صبح امروز (چهارشنبه) در حسینیه امام خمینی(ره) با رهبر انقلاب اسلامی دیدار کردند.
زینا ابراهیم همسر شیخ ابراهیم زکزاکی رهبر شیعیان نیجریه و مادر شش شهید، مریم شعبانی کارگردان و نویسنده تئاتر، رقیه سادات مؤمن کارشناس مطالعات زنان، فاطمه شریف نوقابی خانم‌گل و مربی سابق تیم ملی فوتسال، مینا مهرنوش کارشناس اقتصاد، شقایق حق‌جو استاد علوم پزشکی و فیزیولوژی کاربردی، فائضه غفارحدادی نویسنده حوزه ادبیات، ریحانه سادات محمودی دانش‌آموز استعدادهای درخشان و زهرا موحدنیا عضو کانون جمیعت و فرزندآوری از جمله بانوانی بودند که در سخنانی به طرح دیدگاههای خود در مورد مسائل مختلف حوزه زنان در محضر رهبری انقلاب پرداختند.
در جریان این دیدار، پیام تصویری خبرنگار شبکه العالم از میان ویرانه‌های شهر غزه خطاب به حاضران و رهبر انقلاب پخش شد که می توانید در این لینک ببینید.
همچنین گزیده بیانات مقام معظم رهبری در این دیدار را می توانید اینجا بخوانید.
انتهای پیام"
politics,"در جلسه ای در خصوص بررسی طرح های انتقال آب به ریاست معاون اول رئیس جمهور گزارشی از میزان پیشرفت پروژه های انتقال آب دریای عمان و خلیج فارس به شرق و فلات مرکزی ایران ارائه و اعلام شد آب دریا تا اوائل سال آینده به اصفهان و تا پایان دولت به زاهدان می رسد.
به گزارش ایسنا،  محمد مخبر در این جلسه با اشاره به اهمیت مسئله آب به عنوان یکی از مولفه های قدرت و حاکمیت کشورها در سالهای آینده تاکید کرد: موضوع آب تاثیر اساسی بر معیشت،‌ رفاه و امنیت غذایی مردم دارد و با توجه به دسترسی های ایران به دریا و ساحل در شمال و جنوب کشور و ایجاد یک شبکه انتقال آب سراسری در داخل، بخش بزرگی از مسئله تنش آبی در دولت سیزدهم مرتفع خواهد شد.
در این جلسه که وزرای نیرو و صنعت، معدن و تجارت، معاون اجرایی رئیس جمهور،‌ مسئولان دستگاه های مربوطه و مدیران عامل بنگاه های بزرگ اقتصادی کشور حضور داشتند، معاون اول رئیس جمهور از وزرای نیرو و صنعت، معدن و تجارت خواست تا یک طرح جامع برای انتقال آب از دریا در کشور تهیه کنند.
معاون اول رئیس جمهور افزود: اقدامات دولت در راه اندازی خطوط انتقال آب از خلیج فارس و دریای عمان به فلات مرکزی و استان های پر تنش آبی به عنوان طرح ماندگار دولت سیزدهم در تمامی محافل علمی و نخبگانی کشور یاد می شود که بخش مهمی از این موفقیت و دستاورد دولت سیزدهم به دلیل پیش بینی و تدوین مدل تامین مالی این پروژه ها بود که توانستیم بخشی از این خطوط را به ویژه در شهر یزد بهره برداری کنیم تا جایی که در تابستان سال جاری این شهر با کوچکترین مسئله تنش آبی مواجه نبود.
وی بر ضرورت بهره گیری از فناوری های روز دنیا در زمینه شیرین سازی،‌ انتقال آب دریا و استفاده از آب های نامتعارف تاکید و تصریح کرد: تجربه وزارت نیرو در خصوص بهره گیری از طرح آبیاری زیر سطحی و کاهش مصرف آب و افزایش راندمان تولید سه برابری نشانگر اهمیت به روز بودن و بهره گیری از فناوری در توزیع منابع آبی دارد.
مخبر از وزرای نیرو و صمت خواست تا در اجرای خطوط انتقال آب به دنبال ایجاد و تعریف یک شبکه انتقال آب سراسری از دریا در داخل کشور باشند.
در ادامه این جلسه گزارشی از میزان پیشرفت پروژه انتقال آب دریای عمان (کریدور شرق)،‌ پروژه انتقال خلیج فارس به فلات مرکزی و انتقال آب دریای عمان به اصفهان و همچنین اقدامات انجام شده برای تسریع پیشرفت این پروژه ها ارائه شد.
طبق این گزارش در پروژه انتقال آب دریای عمان و در کریدور شرق تا انتهای آذرماه سال جاری پیشرفت کلی طرح به میزان حدود ۱۳ درصد و همچنین پیشرفت ماهیانه کریدور شرق تا زاهدان ۲۴ درصد اعلام شد.همچنین بر اساس این گزارش پروژه انتقال آب در فاز نخست با پیشرفت ۵۷ درصدی تا اوائل سال آینده به اصفهان می رسد.
انتهای پیام"
politics,"رئیس کمیسیون امور داخلی کشور و شوراها در مجلس تاکید کرد: مقرر شده است پس از راستی آزمایی و در صورت تایید شورای نگهبان در حداقل یک هشتم حوزه های انتخابیه دارای تعدد کرسی در مجلس انتخابات به صورت الکترونیکی برگزار شود.
محمد صالح جوکار در گفت وگو با ایسنا، با اشاره به بررسی موضوع انتخابات در نشست امروز کمیسیون امور داخلی کشور و شوراها، بیان کرد: در نشست امروز کمیسیون موضوع برگزاری انتخابات در اسفند ماه مورد بررسی قرار گرفت. یکی از موضوعات مهم بحث زیرساخت هایی بود که برای برگزاری انتخابات به صورت الکترونیکی فراهم شده است.
وی در ادامه اظهار کرد: زیرساخت‌هایی که برای برگزاری انتخابات به صورت الکترونیکی فراهم شده است، نحوه احراز هویت و نحوه رای گیری الکترونیکی در این جلسه مورد بحث قرار گرفت. مقرر شد با نظارت شورای نگهبان این امر محقق شود. همچنین قرار بر این شد که به صورت تجربی و قبل از برگزاری انتخابات رای گیری الکترونیکی مورد راستی آزمایی قرار گیرد.
نماینده مردم یزد در مجلس شورای اسلامی تصریح کرد: همچنین در آینده نیز جلسه ای دیگر در خصوص برگزاری انتخابات به صورت الکترونیک در کمیسیون امور داخلی کشور و شوراها برگزار خواهد شد. اگر از لحاظ فنی مورد راستی آزمایی قرار گرفت و شورای نگهبان  نیز تایید کرد، رای گیری به صورت الکترونیکی خواهد بود. هنوز تعیین نشده است که در کدام شهرها انتخابات به صورت الکترونیکی برگزار شود.
وی در ادامه تاکید کرد: اما بر اساس قانون حداقل در یک هشتم حوزه های انتخابیه که بالای دو نفر نماینده دارد باید انتخابات به صورت الکترونیکی برگزار شود.
انتهای پیام"
politics,"همایش سراسری کارگزاران گزینش کشور رئیس جمهور در سالن اجلاس سران برگزار شد.
به گزارش ایسنا، همایش سراسری کارگزاران گزینش کشور صبح امروز - دوشنبه ۱۸ دی - با حضور سیدابراهیم رئیسی رئیس جمهور در سالن اجلاس سران برگزار شد.
انتهای پیام"
politics,"سخنگوی اقتصادی دولت دلیل افزایش تورم در ماه قبل را اختلال تولید گوشت قرمز و برخی اقلام دیگر اعلام کرد و گفت: این امر باعث شد تورم خوراکی‌ها به بیش از چهار درصد در آذر برسد و هدف‌گذاری تورم در این ماه قدری نسبت به آنچه مدنظر بانک مرکزی بود افزایش یابدکه برای حل این مشکل وزارت کشاورزی در تلاش است بخشی از این کسری و ناترازی را با واردات موقت برطرف کند.
به گزارش ایسنا، احسان خاندوزی امروز (سه شنبه) در ابتدای نشست خبری هفتگی با اشاره به وضعیت شاخص‌های اقتصادی کشور در ماه‌های گذشته، اظهار کرد: کاهش نرخ تورم یک برنامه اصلی و در صدر پیگیری‌ها از بانک مرکزی و سایر دستگاه‌های موثر در افزایش قیمت‌هاست. سیاست‌های معطوف به کنترل تورم از جمله ایجاد ثبات در بازار ارز یا کاهش نرخ رشد نقدینگی در ۱۰ ماه گذشته به شکل مستمری در ستاد اقتصادی انجام شده است.
وی افزود: در آذرماه برخلاف رویه ماه‌های گذشته ۰.۷ درصد افزایش تورم را شاهد بودیم که این افزایش به دلیل مشکلات ثبت هزینه چند قلم کالای خاص بود که مشخصاً اختلال تولید گوشت قرمز و برخی اقلام دیگر باعث شد تورم خوراکی‌ها به بیش از چهار درصد در آذر برسد.
واردات ماهانه ۱۴ هزار تن گوشت قرمز
خاندوزی تاکید کرد: رشد ۴.۱ درصد تورم خوارکی‌ها در آذر منجر شد هدف‌گذاری تورم در این ماه قدری نسبت به آنچه مدنظر بانک مرکزی بود افزایش یابد. برای حل این مشکل وزارت جهاد کشاورزی تلاش کرده تا بخشی از این کسری و ناترازی را با واردات موقت برطرف کند. ماهانه ۶۰۰۰ تن گوشت گرم و حدود ۸۰۰۰ تن گوشت منجمد برای تأمین بازار وارد می‌شود.
وزیر اقتصاد با بیان اینکه نرخ بیکاری در پاییز امسال به ۷.۶ درصد کاهش یافته است، اظهار کرد: این تقریباً کمترین نرخ بیکاری در دو دهه گذشته است. همزمان با این نرخ، مشارکت هم نیم واحد درصد افزایش یافته که علامت خوبی است. بیکاری فارغ‌التحصیلان به ۱۱.۵ درصد کاهش یافت که در پاییز سال گذشته ۱۲.۵ درصد بود.
خاندوزی ادامه داد: اشتغال ناقص هم به ۸.۱ درصد کاهش یافته است که در پاییز سال گذشته ۹.۵ درصد بود. در شاخص رشد اقتصادی بر اساس آمار بانک مرکزی در نیمه اول سال جاری ۴.۷ درصدی بوده است که با وجود رشد سه درصدی سال گذشته، حفظ نرخ رشد در شش ماهه سال جاری نشانگر این است که مسیرهای ایجاد ارزش افزوده و تولید در بخش‌های کشور در نیمه اول امسال بهتر از سال قبل است.
رشد اقتصادی بدون نفت یک درصد بیشتر شد
سخنگوی اقتصادی دولت با بیان اینکه رشد اقتصادی بدون احتساب نفت ۳.۶ درصد بوده و یک درصد از رشد ۲.۶ درصدی نیمه اول سال گذشته بیشتر است، تاکید کرد: در زیرمجموعه‌های صنایع و معادن رشد اقتصادی شش ماهه امسال ۳.۸ درصد، خدمات ۴.۲ درصد است. نرخ رشد با نفت و بدون نفت روند رو به رشد شش‌ماهه نخست سال قبل را ادامه داده و برخلاف ادعاها، چون این رشد همراه با کاهش بیکاری و افزایش اشتغال کشور است رشد باکیفیتی است و فقط بخش‌هایی که حائز درآمد هستند بدون ایجاد اشتغال، رشد نکرده‌اند بلکه همزمان با رشد اقتصادی تعداد شاغلان هم افزایش یافته است.
وی با تاکید بر اینکه حرکت اقتصاد در مسیر ثبات و پیش‌بینی‌پذیری تداوم دارد، گفت: دولت سیزدهم از ابتدای فعالیت خود تلاش کرده با ایجاد انضباط مالی در بخش‌های مختلف و کنترل نرخ بازار ارز، رشد تورم را مهار و فضای اقتصادی کشور را برای فعالان اقتصادی پیش بینی پذیر کند تا امکان رشد مستمر در بخش‌های مختلف فراهم شود.
سخنگوی‌ اقتصادی دولت با بیان اینکه تورم در مسیر بلندمدت کاهشی است، اظهار کرد: در زمینه کسری بازار گوشت هم که پیش از این به آن اشاره شده، پیش‌بینی وزارت جهاد کشاورزی این است که با اقداماتی، بازار گوشت را تا بهار به تعادل برساند. بنابراین ممکن است برخی اجزا در کوتاه‌مدت رشد کنند اما این رشد مقطعی تورم، ناشی از سیاست‌های پولی و مالی دولت نیست.
از دام سرمایه‌گذاری منفی و صفر خارج شدیم
وزیر اقتصاد با بیان اینکه امروز از دام سرمایه‌گذاری منفی و صفر دهه ۹۰ عبور کرده‌ایم، یادآور شد: تشکیل سرمایه ثابت ناخالص بنا بر آمار بانک مرکزی در نیمه اول سال ۴.۵ درصد رشد داشته است و ادامه روند سال ۱۴۰۱ را در سال جاری شاهد هستیم. در دهه ۹۰ تشکیل سرمایه ثابت ناخالص کشور منفی ۴۷ درصد بود. امیدواریم این روند بهبود با با سرعت بیشتری پیش رود.
وی با اشاره به گزارش خزانه‌داری کل کشور از تخصیص پروژه‌های عمرانی در ۹ ماهه سال جاری، اظهار کرد: پایان آذر امسال ۱۳۰ هزار میلیارد تومان بودجه عمرانی تخصیص یافته که نسبت به مدت مشابه سال قبل، دقیقاً ۵۵ درصد افزایش داشته است و ۸۷ هزار میلیارد تومان از مبلغ یادشده هم در دو ماه اخیر تخصیص یافته است.
تا پایان هفته آینده نرخ تضمینی گندم اعلام می شود
خاندوزی در پاسخ به پرسشی درباره وضعیت اعلام نرخ تضمینی خرید گندم، گفت: اصل خواسته کشاورزان کاملا به‌حق است که باید نرخ خرید در موعد قانونی انجام شود. براساس قانون از سال گذشته نرخ‌گذاری از سوی شورای قیمت‌گذاری انجام می‌شود. رایزنی‌های نهایی هم در این زمینه از سوی وزیر جهاد کشاورزی انجام شده و تا پایان هفته آینده قطعاً از سوی جهاد کشاورزی نرخ اعلام می‌شود.
گران فروشی اینترنت را اعلام کنید
سخنگوی اقتصادی دولت در پاسخ به پرسشی درباره افزایش تعرفه اینترنت، یادآور شد:قبل از اعلام تغییر نرخ‌ها، وزارت ارتباطات با اپراتورها درباره اینکه چه بسته‌هایی شامل افزایش تعرفه می‌شود و تا چه میزان امکان افزایش قیمت‌ها وجود دارد، توافقات لازم را انجام داده است. حتما نظارت پسینی پس از ابلاغ نرخ‌های جدید انجام خواهد شد. مردم هم هرجا فراتر از نرخ اعلام شده، موردی دیدند تخلفات را از طریق سامانه‌ ۱۹۵ و سایر سامانه‌ها گزارش کنند. دولت درباره تخلفات اپراتورها خارج از توافق صورت‌گرفته هیچگونه کوتاهی و مسامحه‌ای نخواهد داشت.
وزیر اقتصاد در پاسخ به پرسشی درباره انضباط بانکی، تاکید کرد: این امر از موضوعات تاکیدی رئیس‌جمهوری است و دو موسسه مالی ناتراز تعیین تکلیف شده‌اند و یک موسسه دیگر نیز تا پایان سال تعیین تکلیف خواهد شد. برنامه برای حل ناترازی‌های چند موسسه باقیمانده - که برنامه مکتوب آن از سوی بانک مرکزی به خود این موسسات اعلام شده است - یا تعیین تکلیف موسساتی که حاضر نمی‌شوند به برنامه رفع ناترازی خود تن دهند، در ماه‌های آینده از سوی بانک مرکزی اعلام می‌شود.
خاندوزی ادامه داد: امیدواریم طبق ابلاغیه ۱۱ آذرماه رئیس‌جمهوری که همان قانون جدید بانک مرکزی مصوب مجلس شورای اسلامی است و اختیارات ویژه‌ای به بانک مرکزی می‌دهد که شامل فصلی اختصاصی درباره موسسات ناتراز و چگونگی مواجهه با آن می‌شود، چه امسال و چه سال آینده شاهد باشیم مسئله موسسات ناتراز در اقتصاد کشور تعیین تکلیف شود.
سخنگوی اقتصادی دولت در پاسخ به پرسشی درباره ابهامات ایجادشده نسبت به مالیات طلافروشان، تصریح کرد: هیچ مالیات جدیدی و هیچ نرخ جدیدی برای مالیات، چه برای طلافروشان و چه اصناف دیگر، وضع نشده است. حتی مسئله الزام به ثبت موجودی طلا که در سامانه جامع تجارت تدارک دیده شده، سه ماه فرصت داده شد که اگر آمادگی وجود ندارد این آمادگی مهیا شود.
  وزیر اقتصاد یادآور شد: تنها اتفاقی که شاهد هستیم این است که دولت اجرای قانون پایانه‌های فروشگاهی و سامانه مودیان را از اول دی برای گروه‌هایی که به سامانه ملحق نشده بودند، آغاز کرده است‌. تا پیش از این تاریخ، بخش‌هایی از شرکت‌های دولتی بزرگ و شرکت‌های بورسی فراخوان شده بودند و فاکتور الکترونیکی خود را در سامانه مودیان درج می‌کردند. از اول دی‌ماه باید صنف طلافروشان و البته سایر اصنافی که درآمدشان بالاتر از ۱۸ میلیارد تومان است نیز صدور فاکتور الکترونیکی را در سامانه ثبت کنند.
خاندوزی با بیان اینکه امیدوارم حواشی اخیر ناشی از بدفهمی باشد و غرض دیگری پشت کار نباشد، تصریح کرد: قانون پایانه‌های فروشگاهی و سامانه مودیان به دلیل شفافیت مبادلاتی که در اقتصاد ایجاد می‌کند، جلوی بسیاری از تخلفات و فاکتورهای جعلی را می‌گیرد و با فاکتورهای صوری، قاچاق و فرار مالیاتی مقابله می‌کند، کمک موثری است تا در سال‌های آینده بدون نیاز به کاغذ باشیم و هر سه ماه از مودیان مالیاتی اسناد و مستندات مطالبات کنیم، این مستندات به شکل برخط در سامانه های هوشمند مشاهده شود.
وی همچنین اعلام کرد: در مورد صنف طلا افرادی که در این صنف فعالیت دارند اعلام کرده‌اند که حتما به قانون تمکین خواهند کرد، سهم بسیار کمی از مودیان بزرگ مالیاتی هستند. در سال گذشته حدود ۳۴ درصد از فعالان صنف طلا مشمول مالیات صفر شدند و حدود ۲۰ درصد نیز مالیات سالانه آنان بین ۰ تا ۵ میلیون تومان بوده است؛ حدود ۲۰ درصد بین ۵ تا ۱۵ میلیون مالیات سالانه داشته‌اند و ۱۶ درصد نیز بین ۱۵ تا ۳۰ میلیون تومان در یکسال مالیات داده‌اند و فقط ۱۰ درصد بیش از ۳۰ میلیون تومان مالیات پرداخت کردند.
سخنگوی اقتصادی دولت با اشاره به افزایش میزان وصولی درآمد نفت در ۹ ماهه امسال به ۲۳ درصد نسبت به سال گذشته، اظهار کرد: همچنین میزان ارز در دسترس بانک مرکزی امسال افزایش یافته است. گشایش در پول‌های بلوکه‌شده در سال گذشته و اقدامات دیگر این امکان را به بانک مرکزی می‌دهد که کاهش قیمت جهانی نفت را جبران کند. حتی درباره برخی از ازرهای خاص در ماه، شاهد پیشی گرفتن میزان عرضه به میزان خرید بود و چشم‌انداز مدیریت بازار ارز چشم‌انداز باثباتی است.
وزیر اقتصاد در پاسخ به پرسشی درباره وضعیت واردات خودروهای کارکرده، تاکید کرد: اساسا تنظیم مقداری واردات کشور از ابتدای امسال براساس ضوابطی پیش می‌رود که بازار ارز تحت کنترل بانک مرکزی باشد، اقدام درستی است اما اینکه چرا آیین‌نامه واردات خودروهای کارکرده به سرانجام نرسیده است به مقدماتی از جمله اصلاح آیین‌نامه وارادات خودروهای نو نیاز دارد. اصلاحات آیین‌نامه واردات خودروهای نو در همین هفته در هیئت دولت مطرح شد و به تبع آن آیین‌نامه واردات خودروهای کارکرده در روزها و هفته‌های آینده در دستور کار هیئت دولت قرار خواهد گرفت و به محض آنکه مصوب شود جزئیات آن اعلام می‌شود.
وی در بخش دیگری از این نشست خبری با اشاره به تیتر رسانه‌ای که اقدامات دولت را «پوپولیستی» خوانده بود، اظهار کرد: آیا دولتی که در سال اول کار خود اقدام به حذف ارز ۴۲۰۰ تومانی می‌کند به دنبال حرکات پوپولیستی است؟ دولتی که به پیشواز برنامه قاطع و برخورد بدون اغماض با موسسات مالی و اعتباری ناتراز رفته و در عین حال به دنبال رفع ناترازی بانک‌ها و تجمیع حساب‌های دولت و خاتمه دادن به بی‌انضباطی‌هاست، اقدامات پوپولیستی انجام داده است؟
خاندوزی ادامه داد: مسئله بی‌انضباطی در کارتخوان‌ها و شناسایی بی‌سابقه فرارهای مالیاتی که در تاریخ دولت‌های گذشته سابقه نداشته و از سوی دولت سیزدهم انجام شده، مصداق کار پوپولیستی است؟ دولت سیزدهم مجموعه اقداماتی تا امروز انجام داده که آرزوی دیرینه دوستانی بود که امروز دولت را به چنین عناوینی متهم می‌کنند. تاکید رئیس‌جمهوری نیز این است که کار خوب به اسم هر کسی که می خواهد، تمام شود، در هرحال ما مسئول برطرف کردن نقاط ضعف گذشته هستیم.
انتهای پیام"
politics,"رئیس ستاد مرکزی بزرگداشت امام خمینی(ره) گفت: مقامات مسئول در مجمع تشخیص مصلحت نظام در شورای نگهبان در وزارت کشور و سایر دستگاه‌های مسئول باید زمینه حضور پر شور مردم را با تدبیر به وجود آورند.
به گزارش ایسنا، محمدعلی انصاری در اولین نشست ستاد مرکزی بزرگداشت امام خمینی (ره) ویژه سی و پنجمین سالگرد ارتحال امام، با تسلیت شهادت جمعی از هموطنانمان در انفجار تروریستی در گلزار شهدای کرمان، ابراز امیدواری کرد که دیگر شاهد چنین وقایعی نباشیم و صهیونیست‌ها، داعش، منافقین و دشمنان اسلام و انقلاب را عامل این انفجار دانست.
وی روزهای پیش رو تا انتخابات اسفند ۱۴۰۲ را روزهای سرنوشت‌سازی توصیف کرد و با اشاره به انتقادهای مطرح شده در مناظره‌های انتخاباتی صدا و سیما ضرورت مقدمه‌سازی برای حضور گسترده همه آحاد مردم را یادآور شد.
دستگاه‌های مسئول باید زمینه حضور مردم را با تدبیر به وجود آورند
وی ادامه داد: اگر قانون انتخابات ایراد دارد و نمی‌تواند پاسخگوی برآورده شدن این خواسته به حق مردم باشد،  مقامات مسئول در مجمع تشخیص مصلحت نظام در شورای نگهبان در وزارت کشور و سایر دستگاه‌های مسئول باید زمینه حضور مردم را با تدبیر به وجود آورند. هیچکس نمی‌گوید میل ندارد در انتخابات شرکت کند هر چند که ممکن است برخی بگویند ما شرکت نمی‌کنیم؛ بنابراین اندیشمندان جامعه باید برای آن فکر اساسی کنند.
  رئیس ستاد  مرکزی بزرگداشت امام خمینی(ره) دلیل برگزاری زودتر از موعد این نشست را تقارن برنامه‌های دهه فجر و انتخابات مجلس شورای اسلامی و مجلس خبرگان رهبری در اسفند ماه اعلام کرد و ادامه داد: تبیین راه و مکتب امام(ره)  یکی از مباحث کلیدی است که رهبر معظم انقلاب طی دو سال اخیر در حرم امام بر آن تاکید داشته ‌ند. فراهم کردن بستر حضور مردم در داخل کشور و در خارج کشور دومین وظیفه و رسالت ستاد بزرگداشت است.
باید برای همه هجمه‌ها راه حل و چاره‌اندیشی داشته باشیم
وی در ادامه با بیان این‌که «با وجود پیشرفت‌های شگفت در دنیای متمدن امروز متاسفانه دغدغه‌های بشری همچنان باقیست » تصریح کرد: دغدغه‌های امروز  به مراتب گسترده‌تر و شدیدتر از دغدغه نسل‌های گذشته است. خطراتی که امروز در عرصه تضادهای فرهنگی، عقیدتی، تسلیحاتی و تضادهای منطقه‌ای و جغرافیایی وجود دارد ما را بر آن می‌دارد که نگران سرنوشت جامعه و کشورمان باشیم.
وی ادامه داد: باید برای همه هجمه‌ها راه حل و چاره‌اندیشی داشته باشیم. برای مبارزه با تضادها، تهدیدها، چالش‌ها و گسترش فضای رعب و وحشتی که همه آن‌ها برای‌مان آشکار است، تدبیر کنیم. از برخی مفاهیم اعتقادی، ارزشی و مبانی دینی و انقلابی که به دلایل متعدد بیگانه است، تهاجم و روحیه نزاع و تضاد را شاهدیم. ما با داشتن ذخایر، منابع، الگوهای تاریخی و اسلامی و الگوی بزرگی همچون امام عظیم الشأن، به یقین می‌توانیم بر همه مشکلات فائق آییم. مهم این است که امام را چگونه به جامعه معرفی کنیم.
نسل جوان و گذشته نیازمند شناخت امام هستند
رئیس ستاد بزرگداشت امام خمینی (ره) سپس به تبیین شخصیت امام از نگاه مقام معظم رهبری پرداخت و افزود: ایشان در مراسم سالگرد ارتحال سال جاری درباره شخصیت و نقش امام سخنرانی کردند. ایشان در آن مراسم تاکید کردند که نسل‌های جدید انقلاب به شناخت امام نیازمندند حتی شناختن امام را نیاز امروز نسل‌های گذشته دانستند.
وی گفت: نکته اول این سخنان این است که امام از سرآمدان تاریخ است. امام هم در فقه، فلسفه، عرفان نظری، ایمان و تقوا، رفتارهای پرهیزگارانه، استحکام شخصیت، قوت اراده در قیام برای خدا و سیاست ورزی برای ایجاد تغییر در جامعه بشری، سرآمد است. چنین ویژگی‌هایی در هیچ یک از سرآمدان تاریخ، جمع نیست.
انصاری تصریح کرد: امام در ایران ارزش‌ها و مفاهیم ارزشی و روحیه‌ای را در مردم دمید که نتایج و ثمرات تحولات آغازینش طی ۵۰ و چند سال، قابل تعریف و لمس است.
بی‌انصافیست اگر به پیشرفت های پس از پیروزی انقلاب اسلامی اعتراف نشود
رئیس ستاد بزرگداشت امام خمینی (ره) تصریح کرد: کارهایی که نظام مقدس اسلامی با همه تهدیدها، کمبودها، کاستی‌ها  و تحریمها انجام داده است، کم نظیر است. امروز بی‌انصافیست کسانی که تاریخ صد ساله کشور را ببینند و دوران بعد از پیروزی انقلاب اسلامی را ببینند و بخواهند با آن دوران مقایسه کنند و نخواهند به پیشرفت‌ها اعتراف کنند.
امروز آمریکایی‌ها و صهیونیست‌ها از حضور حزب‌الله و رویارویی با آنان می‌ترسند
انصاری در بخش دیگری از سخنانش تحول در دنیای اسلام و در منطقه را دومین موضوع مدنظر رهبر معظم انقلاب در سالگرد ارتحال امام خمینی دانست و افزود: چه کسی فکر می‌کرد که فلسطینیان کاری کنند که امروز معجزه امام و انقلاب اسلامی نام بگیرد. معجزه‌ای که هیچ یک از رهبران اسلامی نتوانستند آن را به نمایش بگذارند. یک ملت بیش از ۹۰ روز در برابر موشک‌ها، گلوله‌ها، تانک‌ها و تهدیدهایی که ۲۴ ساعته بر سرشان فرو می‌ریزد، تا این حد بزرگ و شجاعانه در برابر دشمنانشان ظاهر شده‌اند. اسرائیل به روزترین سلاح‌های هسته‌ای، جنگ‌افزارها و تانک‌های پیشرفته را در اختیار دارد اما نتوانسته در برابر مقاومت مردم فلسطین کاری از پیش ببرد.
رئیس ستاد بزرگداشت امام خمینی (ره) تاکید کرد: سفر وزیر امور خارجه آمریکا به سرزمین‌های اشغالی دیگر آن رنگ و بوی روزهای آغازین جنگ غزه را ندارد و آمریکایی ها دیگر نمی‌توانند همانند روزهای اول جنگ در حمایت از اسرائیل، هارت و پورت کنند. امروز آمریکایی‌ها و صهیونیست‌ها از حضور حزب‌الله و رویارویی با آنان می‌ترسند. ملت‌های منطقه از امام آموختند که باید مبارزه کنند.
انصاری گفت: هیچکس در دنیا نیست که آواز مجاهدت و آزادی را داشته باشد ولی نام امام خمینی را در پس اعتقاداتش به عنوان یک الگوی محرک به رسمیت نشناسد.
وی اظهار کرد: سومین تاکید مقام معظم رهبری در حرم امام خمینی این بود که ایران را منشأ تحولات جهان دانستند. آنان امام خمینی را به عظمت، بزرگی و تاریخ سازی می‌شناسند. ما باید از سه تحول بزرگ بیان شده توسط مقام معظم رهبری، محافظت کنیم.
رئیس ستاد بزرگداشت امام خمینی (ره) تصریح کرد:  جمهوری اسلامی برابر است با اسلام. کشوری که در آن زندگی می‌کنیم یک کشور اسلامی است. هدف اول امام ایمان به اسلام و هدف بود. دومین هدف ایشان مبارزه بر علیه ظلم بود. این هدف هیچگاه از دستور کار ما خارج نمی‌شود اما اسلام آمریکایی دین را از سیاست جدا می‌داند و مخالف مبارزه با مستکبران است.
انصاری متذکر شد: مبارزه یک تاکتیک یا شیوه نیست بلکه ایمان می‌خواهد به همین خاطر مبارزان بر دیگران فضیلت دارند.
وی گفت: مقام معظم رهبری ۲ سال در حرم امام درباره نقش و اهمیت حضور مردم سخنرانی کرده‌اند اما متاسفانه سخنرانی‌های مهم به سرعت به فراموشی سپرده می‌شود در حالی که سخنان ایشان در ابعاد سیاسی و فرهنگی بسیار راهگشاست.
جای تبیین نقش و تاثیر امام در جامعه ایران خالی است
رئیس ستاد بزرگداشت امام خمینی (ره) متذکر شد:  دوست ندارم در این جلسه بگویم که در جامعه، امام زدایی می‌شود اما جایی هم برای تبیین نقش و تاثیر امام و تحولی که ایشان در جامعه ایران به وجود آورد، مشاهده نمی‌شود و جایش بسیار خالیست.
وی افزود: امیدوارم دستاورد اعضای ستاد بزرگداشت امام خمینی در گام اول این باشد که پرچم بزرگداشت امام را برافراشته کند و در گام دوم بستر مناسب حضور مردم در مراسم ۱۴ خرداد را به وجود بیاورند.
انصاری در پایان با بیا این‌که « ۱۴ خرداد روز معمولی نیست» گفت: باید از هم اکنون که فصل برنامه‌ریزی و بودجه‌ریزی است، ردیف خاص بودجه‌ای برای اعتلای نام و اندیشه امام خمینی اختصاص دهند. رئیس جمهور و همه دستگاه‌های اجرایی همانند گذشته باید در خدمت نام و یاد امام قرار گیرند خصوصاً این‌که دشمنان امام و انقلاب به بهانه‌های مختلف در تلاش هستند با توطئه اجازه برگزاری باشکوه مراسم ارتحال امام را ندهند.
انتهای پیام"
politics,"عکس تزیینی است
ایسنا/سیستان و بلوچستان ساعتی پیش نیروهای امنیتی در محدوده شهرستان بمپور در جنوب سیستان و بلوچستان جهت دستگیری یک عامل گروهک‌های تروریستی اقدام به عملیات کردند.
یک منبع آگاه اعلام کرد: در پی این درگیری عامل گروهک‌های تروریستی که دست به اسلحه و منجر به درگیری شده بود، به هلاکت رسید.
به گزارش ایسنا، بمپور از شمال به بخش‌های حومه و بزمان شهرستان ایرانشهر، از مشرق به شهرستان سرباز و از جنوب به شهرستان نیک‌شهر و از مغرب به شهرستان کهنوج (در استان کرمان) محدود است.
انتهای پیام"
politics,"وزارت اطلاعات صحنه‌هایی از بازداشت عوامل تیم‌های پشتیبانی انفجارهای تروریستی در گلزار شهدای کرمان را منتشر کرد.
به گزارش ایسنا، صحنه‌هایی از بازداشت عوامل تیم‌های پشتیبانی انفجارهای تروریستی در گلزار شهدای کرمان صحنه‌هایی از محل اقامت و تردد عوامل تروریست، تردد عوامل تروریست در سوپر مارکت، محل اقامت تروریست‌ها برای ساخت جلیقه انتحاری، دستگیری متهم تاجیکی در مشهد و بازداشتعوامل تیم‌های پشتیبانی انفجارهای تروریستی در گلزار شهدای کرمان را می‌بینید.
0 seconds of 2 minutes, 29 seconds
انتهای پیام"
politics,"صلاحیت محمدرضا باهنر دبیرکل جامعه اسلامی مهندسین و نماینده ادوار برای انتخابات مجلس شورای اسلامی تأیید شد.
نزدیکان محمدرضا باهنر در گفت‌وگو با ایسنا این خبر را تأیید کرده‌اند. وی سابقه نمایندگی در مجالس دوم تا پنجم و هفتم تا نهم را در کارنامه دارد و هم‌اکنون علاوه بر ریاست جبهه پیروان خط امام و رهبری، دبیرکل جامعه اسلامی مهندسین و عضو مجمع تشخیص مصلحت نظام است.
پس از پایان فرایند ۵۰ روزه بررسی صلاحیت داوطلبان «انتخابات دوازدهمین دوره مجلس شورای اسلامی» در هیات نظارت مرکزی، نتایج بررسی‌ها، از سوی شورای نگهبان در ۱۴ دی به ستاد انتخابات کشور اعلام شده است.
مطابق اعلام ستاد انتخابات کشور، داوطلبانی که صلاحیت‌شان در هیئت مرکزی نظارت تأیید یا احراز نشده، می‌توانند اعتراض خود را از طریق مراجعه به سامانه اعلامی شورای نگهبان، در بازه زمانی ۱۷ تا۱۹ دی (به مدت سه روز) ثبت کنند.
انتخابات دوازدهمین دوره مجلس شورای اسلامی و ششمین دوره مجلس خبرگان رهبری، همزمان در ۱۱ اسفندماه امسال برگزار می‌شود.
انتهای پیام"
politics,"محمد صالح جوکار گفت که عاملان انتحاری عملیات تروریستی کرمان، قصد نفوذ به خود گلزار شهدا داشتند اما نتوانستند از گیت‌های امنیتی عبور کنند. فلذا دو محل را برای انفجار این کمربند امنیتی در نظر گرفتند.
محمدصالح جوکار در گفت وگو با ایسنا ضمن تشریح نشست امروز (یکشنبه) کمیسیون امور داخلی کشور و شوراها، بیان کرد: در جلسه امروز کمیسیون ابعاد حادثه تروریستی در کرمان مورد بررسی قرار گرفت. در این حادثه تروریستی تعدادی از زائران مزار شریف حاج قاسم در جریان دو عملیات انتحاری به شهادت رسیدند و تعدادی نیز مجروح شدند. این یک حادثه بزرگی بود که احساسات مردم را تحت تاثیر قرار داد.
وی در ادامه اظهار کرد: تروریست‌ها در یک اقدام تروریستی کور و غیرهدفمند عده‌ای از مردم را به خاطر عشقشان به حاج قاسم به شهادت رساندند. در نشست امروز کمیسیون ابعاد این حادثه تروریستی به منظور پیشگیری برگزار شد. در این نشست وزیر کشور، معاون امنیتی وزیر و دستگاه های اطلاعاتی و امنیتی از فراجا گرفته تا سپاه به کمیسیون ارائه کردند.
نماینده مردم یزد در مجلس شورای اسلامی تصریح کرد: گزارش جامعی از اقداماتی که پیش بینی شده بود و اهدافی که این تروریست‌ها داشتند به کمیسیون ارائه کردند. هویت یکی از این تروریست‌ها مشخص شده است. از جایی که پشتیبانی می‌شد و نحوه دستگیری آنها نیز گزارشی ارائه شد. مسئولیت مربوط به حفظ امنیت به استاندار کرمان واگذار شده است. قطعا در شورای تامین استان باید تقسیم کاری انجام می‌شد. این تروریست‌ها قصد نفوذ به خود گلزار شهدا داشتند اما نتوانستند از گیت‌های امنیتی عبور کنند. فلذا دو محل را برای انفجار این کمربند امنیتی در نظر گرفتند.
انتهای پیام"
politics,"رهبر انقلاب اسلامی در دیدار هزاران نفر از مردم خوزستان و کرمان تاکید کردند: انتخابات؛ پایه تحول و راه‌حل مشکلات است.
به گزاش ایسنا، حضرت آیت الله خامنه‌ای رهبر معظم انقلاب اسلامی صبح امروز در دیدار پرشور هزاران نفر از مردم پرافتخار استان‌های خوزستان و کرمان، انتخابات ۱۱ اسفند را بسیار مهم، تعیین‌کننده و زمینه‌ساز تحول خواندند و با تبیین اهمیت مجلس شورای اسلامی در حل مشکلات موجود و تعیین مسیر حرکت کشور، تأکید کردند: ملت خود را برای برگزاری انتخابات به بهترین شکل یعنی همراه با ۴ خصوصیت «مشارکت قوی‌ و پرشور، رقابت واقعی جناح‌ها و دیدگاه‌های مختلف، سلامت حقیقی و امنیت کامل» آماده کند.
حضرت آیت‌الله خامنه‌ای با اشاره به جایگاه مهم انتخابات مجلس خبرگان، درباره مجلس و جایگاه آن نیز گفتند: مجلس براساس قانون اساسی ریل‌گذار آینده کشور است؛ ضمن اینکه حل مشکلات کشور به قانون‌گذاری مناسب و حضور مدبرانه مجلس نیاز دارد.
ایشان در تبیین اهمیت اصل و منطق انتخابات در جمهوری اسلامی، گفتند: جمهوریت و اسلامیت نظام هر دو به انتخابات وابسته است؛ چرا که تحقق جمهوریت و مردم‌سالاری و حاکمیت مردم در اداره کشور هیچ راهی جز برگزاری انتخابات ندارد.
رهبر انقلاب در باب تأثیر انتخابات در تحقق اسلامیت نظام هم گفتند: با انتخابات است که ولی فقیه از طریق منتخبان ملت در مجلس خبرگان تعیین می‌شود؛ ضمن اینکه نمایندگان مجلس هم باید طبق مقررات و معارف اسلامی، قوانین را مصوب کنند.
ایشان «نبود انتخابات» را موجب برقراری دیکتاتوری یا «هرج و مرج و ناامنی و اغتشاش» خواندند و با انتقاد از کسانی که به اشکال مختلف مردم را از حضور در انتخابات دلسرد می‌کنند، گفتند: انتخابات تنها مسیر صحیح و حقیقی است که می‌تواند حاکمیت ملی مردم را تأمین کند.
حضرت آیت‌الله خامنه‌ای، مشارکت قوی را معجزه‌آفرین خواندند و گفتند: برگزاری انتخاباتی پرشکوه و با حضور پرشور مردم، موجب وحدت ملی می‌شود، وحدت ملی و حضور پر قدرت مردم در صحنه، قدرت ملی می‌آورد و قدرت ملی موجب امنیت می‌شود که امنیت نیز زمینه‌ساز پیشرفت علمی، شکوفایی اقتصادی و حل مشکلات گوناگون اقتصادی، سیاسی و فرهنگی خواهد بود.
ایشان انتخابات را پایه و زمینه‌ساز تحول دانستند و گفتند: برخی از تحول طرفداری می‌کنند اما انتخابات را به عنوان مقدمه تحول، مورد بی‌مهری قرار می‌دهند.
رهبر انقلاب به صاحبان دیدگاه‌های مختلف سیاسی، اقتصادی و فرهنگی گفتند: اگر می‌خواهید به نفع دیدگاه خود تحول ایجاد کنید، راهش سر کار آوردن کسانی است که با شما هم‌جهت هستند که این مسئله نیز فقط با انتخابات محقق می‌شود.
حضرت آیت‌الله خامنه‌ای همه کسانی که در جامعه مخاطب دارند از جمله علمای اعلام، استادان دانشگاه و حوزه، صداوسیما و مطبوعات را به دعوت از مردم برای مشارکت در انتخابات فراخواندند و افزودند: جوانان و اعضای خانواده‌ها نیز مخاطبان خود را به برگزاری انتخاباتی پرشور تشویق کنند.
ایشان مشارکت ضعیف را منجر به تشکیل مجلسی ضعیف و ناتوان در رفع کامل مشکلات برشمردند و تأکید کردند: برطرف کردن مشکلات نیازمند مشارکت قوی و تشکیل مجلسی قوی است.
رهبر انقلاب در تبیین دومین عنصر برگزاری انتخابات پرشور یعنی رقابت واقعی سیاسی، گفتند: میدان باید برای حضور جناح‌های سیاسی و گرایش‌های گوناگون سیاسی-اقتصادی-فرهنگی در مسابقه بزرگ انتخابات باز باشد تا همه دیدگاه‌ها و نگاه‌ها در این میدان فعال باشند.
ایشان رقابت و مسابقه جوانان با افراد مجرب و باسابقه را برای ورود به مجلس، نوع دیگری از رقابت خواندند و گفتند: البته مجلس خوب و قوی باید هم نمایندگان جوان داشته باشد و هم نمایندگان باسابقه و باتجربه. 
حضرت آیت‌الله خامنه‌ای افزودند: رقابت یعنی همه بتوانند تبلیغات کنند؛ البته تبلیغات غیر از دروغ‌گفتن، تهمت‌زدن و وعده خلاف‌دادن است. تبلیغات یعنی بیان دیدگاه‌ها برای مردم همراه با اخلاق و دیانت.
ایشان دلسرد کردن مردم از انتخابات را کاری غلط و به ضرر کشور خواندند و گفتند: بعضی‌ها برای دلسرد کردن مردم، دائم مشکلات کشور را یادآوری می‌کنند؛ در حالی‌که راه‌حل مشکلات، انتخابات است و برای رفع مشکلات باید در انتخابات شرکت کرد.
رهبر انقلاب، بخش دیگری از سخنانشان را به مسئله بین‌المللی و اسلامی غزه اختصاص دادند و گفتند: این حادثه از دو جنبه بی‌نظیر است؛ هم از سمت رژیم صهیونیستی، چراکه هرگز اینگونه سفّاکی، جنایتگری، خونخواری، کودک‌کشی، خباثت، بی‌رحمی و انداختن بمب سنگرشکن بر روی سر بیماران و بیمارستانها دیده نشده است، و هم از طرف مردم و مبارزان فلسطینی، چون اینگونه صبر، مقاومت و دشمن را دیوانه کردن، بی‌سابقه است.
ایشان خاطرنشان کردند: با وجود آنکه آب، غذا، دارو و سوخت به این مردم نمی‌رسد اما آنها مثل کوه ایستاده‌اند که همین تسلیم نشدن آنان را پیروز می‌کند چرا که خداوند با صابران است؛ همچنانکه نشانه‌های پیروزی امروز دیده می‌شود.
حضرت آیت‌الله خامنه‌ای، ناتوانی رژیم صهیونیستی را با وجود انبوه تجهیزات و امکانات از دیگر جنبه‌های مهم این رویارویی بی‌نظیر خواندند و در بیان نکته‌ای اساسی گفتند: شکست رژیم صهیونیستی در این حادثه شکست آمریکا هم هست و امروز در دنیا هیچ‌کس تفاوتی میان رژیم اشغالگر با آمریکا و انگلیس نمی‌گذارد و همه می‌دانند که اینها یکی هستند.
ایشان وتوی چند قطعنامه شورای امنیت برای آتش‌بس و قطع بمباران‌ها را اقدام بی‌شرمانه دولت آمریکا و همدستی با رژیم صهیونیستی برای ریختن بمب بر روی کودک، زن، پیرمرد، بیمار و دیگر مردم بی‌دفاع خواندند و افزودند: پیروزی بزرگ ملت فلسطین و جبهه حق و مقاومت، بی‌آبرو کردن غرب و آمریکا و افشای ماهیت همه ادعاهای دروغین حقوق بشری آنها است؛ چرا که اسرائیل بدون پشتوانه آمریکا قادر به این‌همه جنایت نبود و امروز چهره زشت هیولایِ منحوسِ آمریکا و انگلیس برای همه مردم دنیا آشکار و در این ماجرا، ذات کاخ سفید برملا و باطن حکومت آمریکا و انگلیس روشن شده است.
ایشان وظیفه دولت‌ها و ملت‌ها را کمک به مقاومت به هر شکل ممکن خواندند و تأکید کردند: کمک به مقاومت وظیفه همه، و کمک به رژیم صهیونیستی، جنایت و خیانت است.
حضرت آیت‌الله خامنه‌ای، با ابراز تأسف از کمک جنایت‌آمیز برخی دولت‌های اسلامی به رژیم صهیونیستی، گفتند: ملت‌های مسلمان این مسئله را فراموش نخواهند کرد.
ایشان جلوگیری از رسیدن کالا، نفت و سوخت به رژیم صهیونیستی که حتی جلوی رسیدن آب به مردم غزه را گرفته است، وظیفه دولت‌های اسلامی خواندند و افزودند: ملت‌های مسلمان باید از دولت‌های خود بخواهند که هرگونه رابطه و کمک به جنایتکاران صهیونیست را قطع کنند و یا اگر قادر به قطع دائم روابط نیستند، لااقل با قطع موقت، رژیم خبیث، ظالم و خونخوار را تحت فشار قرار دهند.
رهبر انقلاب اسلامی افزودند: امروز وجدان دنیا به درد آمده است. مردم در آمریکا و اروپا به خیابان‌ها می‌آیند و برخی شخصیت‌های سیاسی و رؤسای دانشگاهها و دانشمندان آنها به حمایت دولت‌های خود از رژیم صهیونیستی اعتراض می‌کنند اما با این وجود،‌ برخی دولت‌ها همچنان به کمک‌های خود به رژیم سفاک ادامه می‌دهند.
حضرت آیت‌الله خامنه‌ای تأکید کردند: به یاری خداوند، بی‌تردید پیروزی با جبهه حق است و رژیم غاصب صهیونیستی ریشه‌کن خواهد شد و امیدواریم شما جوانان این آینده حتمی را به چشم خود ببینید.
رهبر انقلاب در بخش دیگری از سخنان‌شان با اشاره به ضرورت آگاهی «نسل جوان خوزستان و کرمان و همه کشور» از افتخارات تاریخی ملت و میراث ارزشمند ایران، گفتند: خوزستان در بیش از یک قرن اخیر، پرچمدار و مهمترین مرکز مقاومت ملت در مقابل بیگانگان بوده است که ایستادگی در مقابل هجوم نظامی انگلیسی‌ها در سالهای بعد از جنگ اول جهانی و حضور فعال در ملی کردن صنعت نفت از موارد مهم این ایستادگی بوده است.
ایشان تأکید کردند: مهمتر از همه، سینه سپر کردن همه اقوام عرب و غیر عرب، لر، بختیاری و دیگر اقوام در مقابل تهاجم صدام و خنثی‌کردن محاسبه غلط او درباره استقبال مردم عرب‌زبان خوزستان از مهاجمان بود که افتخاری جاودان است.
حضرت آیت‌الله خامنه‌ای خاک پاک خوزستان را محل ریخته‌شدن خون بهترین جوانان همه استان‌ها خواندند و افزودند: خوزستان نماد همدلی و همبستگی همه ملت در دفاع از اسلام و انقلاب و ایران، و مظهر ویژگی‌های برجسته ملت ایران است.
ایشان همچنین با تجلیل از هویت عمیق فرهنگی مردم کرمان، نخبه‌پروری، نجابت اخلاقی، سلامت فکری، ایمان صادقانه و پیشگامی در پیوستن به نهضت اسلامی را از خصوصیات مردم این استان برشمردند و گفتند: این ویژگی‌ها زمینه بروز شخصیت بزرگی مثل حاج قاسم را فراهم کرده است.
رهبر انقلاب خصوصیات مردم خوزستان و کرمان را مایه افتخار و مباهات جوانان این استان و همه کشور دانستند و تأکید کردند: باید از این میراث نسلی و تاریخی برای جبران نقائص و عقب‌ماندگی‌های موجود، ساختن ایران و اثبات توانایی اسلام در اداره کشور استفاده کنیم..
انتهای پیام"
politics,"رئیس کمیته دانش‌بنیان و اقتصاد دیجیتال مجلس شورای اسلامی نامه‌ای به رئیس‌جمهور خواستار ارائه هر چه سریعتر لایحه حمایت و حفاظت از داده‌ها به مجلس شد تا داده‌ها و حریم خصوصی مردم مورد تهدید و آسیب قرار نگیرد.
به گزارش ایسنا، متن نامه مجتبی توانگر عضو کمیسیون اقتصادی مجلس به حجت‌الاسلام والمسلمین سیدابراهیم رئیسی رئیس جمهور به شرح زیر است:
«حجت‌الاسلام والمسلمین جناب آقای رئیسی
رئیس جمهور محترم ایران اسلامی
سلام علیکم
احتراما به استحضار می‌رساند، دیجیتالی‌شدن همه امور در کشور و توسعه فضای مجازی با مشارکت مجلس و دولت روند شتابنده‌ای داشته است. این تحول بزرگ آثار و فرصت‌های بی‌بدیلی با خود به همراه آورده است که می‌توان به تسهیل زندگی مردم، شفافیت، مشاغل جدید و رشد و توسعه اقتصاد دیجیتال اشاره کرد. اما در کنار این فرصت‌ها تهدیدهایی هم  ایجاد شده است که باید برای آنها چاره‌اندیشی کرد. داده و اطلاعات در بطن این تحولات و هدف تهدیدات است.
در یک‌سال اخیر  به طور مکرر هک و نشت اطلاعات کاربران از سامانه‌های دولتی و کسب و کارهای دیجیتالی بخش غیردولتی در تیتر اخبار قرار گرفته است و این تنها بخشی از واقعیت است زیرا بسیاری از هکرها دسترسی به این اطلاعات را اطلاع‌رسانی نمی‌کنند. این داده و اطلاعات حریم خصوصی کاربران بوده و به واسطه دیجیتالی‌شدن فرآیندهای کسب و کار حتی حاوی اطلاعات سلامت، رفتار و اسرار خانودگی و شخصی کاربران است و افشای آنها و دسترسی تبهکاران به این اطلاعات نه تنها حیثیت مردم عزیز را تهدید می‌کند بلکه موجبات خسارات جانی، مادی و معنوی علیه ایشان می‌شود.
امیدوارم این اتفاقات ناگوار اخیر موجب شود تا سکوهای(پلتفرم‌ها) داخلی با عذرخواهی رسمی از مردم، برنامه تقویت حفاظت از داده‌های خود را ارایه و آسیب‌های ناشی از هک‌های گذشته و آینده را به‌حداقل ممکن برسانند. در عین حال که دولت و نهادهای نظارتی نیز توجه کنند؛ این آسیب، موجب ایجاد محدودیت‌های غیرقانونی و غیرمنطقی به پلتفرم‌های داخلی نشود و موجبات تقویت رگولاتوری و تصویب قوانین مرتبط شود. البته تنبیه و بازخواست، حتی بر اساس مقررات GDPR نیز امری مرسوم و ضروری به نظر می‌رسد.
تذکر این نکته هم ضروری است که نشت اخیر داده از یکی از پلتفرم‌های داخلی را بایستی از سهامداران آن در یکی از اپراتورهای تلفن‌همراه و یکی از وزارتخانه‌ها نیز پیگیر بود با این همه در حال حاضر هیچ‌یک از قوانین موجود قابلیت حل این مسأله را نداشته و خلاء‌قانونی برای مسئولیت سنگین حفظ این امانت مردم و پاسخ‌گویی اشخاصی که دسترسی به این داده‌ها دارند قطعاً وجود دارد.
با تاکیدات مکرر ریاست محترم مجلس برای حفظ حریم شخصی مردم در فضای مجازی، کمیته اقتصاد دیجیتال مجلس در این خصوص با کارشناسان و صاحب‌نظران، جلساتی را آغاز کرد که در نهایت، مجلس در سال ۱۳۹۹ طرحی را تحت عنوان حفاظت از داده‌ها با همراهی کارشناسی شورای اجرایی فناوری اطللاعات، مرکز پژوهش‌های قوه قضائیه و مرکز پژوهش های مجلس، تهیه کرده بود را به‌جهت تأخیر دولت‌ وقت در ارائه لایحه، در دستور کار قرارداد. لیکن به‌جهت اینکه با تأسیس کارگروه اقتصاد دیجیتال در دولت جنابعالی، با بازنویسی و به‌روزآوری لایحه حمایت و حفاظت از داده‌ها در دستور کار دولت قرار گرفت این طرح به جهت ترجیح مجلس و درخواست دولت محترم، در ارایه این قانون مهم به عنوان لایحه از دستور کار مجلس خارج شد.
در نهایت با جلسات فشرده و مستمر کارگروه اقتصاد دیجیتال دولت برای تصویب لایحه که بنده نیز در این جلسات با دعوت وزیر محترم ارتباطات و فناوری اطلاعات حضور داشتم در خردادماه ۱۴۰۲ به‌تصویب رسید و در آذرماه با قید فوریت در دستور کار هیأت وزیران قرار گرفت. لیکن با وجود این‌که کارگروه، دارای اختیارات اصل ۱۳۸ و ۱۲۷ قانون اساسی است و به‌ جهت اهمیت جرایم علیه داده و اطلاعات باید با فوریت به مجلس ارائه می‌شد ظاهرا با درخواست مغایر قانون یکی از وزرا، مجدداً به کمیسیون قضایی و حقوقی دولت ارجاع شده که این تعلل، کشور و داده‌های مردم را دچار آسیب جدی کرده است.
در لایحه تصویب شده در کارگروه ویژه اقتصاد دیجیتال موارد ذیل مورد توجه قرار گرفته است:
 
داده‌ها تنها در صورت دریافت، ذخیره، نگهداری و پردازش می‌شود که رضایت شخص موضوع داده، اخذ شده باشد(موارد استثناء نظیر امور قضائی بر اساس قانون فقط برای موارد مشخص‌شده و از پیش اعلام‌شده و مرتبط با کسب‌وکار، استفاده می‌شود، بیش از حد لازم ذخیره نشده و در تمامی فرآیندهای پردازش ایمن نگه‌ داشته شود، فقط در محدوده قانون استفاده شده و بدون مجوز قانونی در اختیار دیگری قرار داده نشود.)
حقوق مرتبط با داده‌ها نظیر حق فراموشی(درخواست حذف داده توسط کاربر) و حق اصلاح به رسمیت شناخته شود، و در صورت سوءاستفاده یا پردازش‌های خارج از قانون به نحو مقتضی با متخلف برخورد قانونی شود.
برای نمونه در  احکام مواد ۳۲، ۹ و ۳  هم قواعد اخذ رضایت و پردازش داده‌ها تصریح شده و هم مجازات تخطی از رعایت این قواعد جرم انگاری شده است.
ماده ۳- پردازش داده‌های شخصی حریم‌های خصوصی و اختصاصی، منوط به رضایت شخص موضوع آن‌ها و اجازه مالکان حریم‌هاست. اعلام رضایت و اجازه اشخاص مذکور باید با رعایت شرایط ذیل باشد:
الف) پیش از پردازش باشد؛
ب) بیانگر آگاهی اشخاص مذکور باشد؛
پ) استناد پذیر باشد.
ماده ۹- رضایت به پردازش، به معنای اجازه افشای هویت شخص موضوع داده‌ها نیست و حق گمنامی شخص در محدوده رضایت ابرازشده باید توسط پردازشگران حفاظت شود.
ماده ۳۲- مرتکبان اقدامات ذیل به مجازات مقرر محکوم می‌شوند:
الف) نقض حق رضایت شخص موضوع داده، چنانچه داده‌های حریم‌های خصوصی و اختصاصی پردازش شود، به مجازات درجه ۵ و چنانچه داده‌های حریم‌های عمومی پردازش شود، به مجازات درجه ۶؛
ب) ممانعت از استیفای همه یا بخشی از حق درخواست شخص موضوع داده برای پردازش یا توقف آن یا انجام پردازش داده‌های شخصی به‌وسیله خودش یا نقض حق گمنامی و فراموشی وی، به یک یا هر دو مجازات درجه ۶؛
 با عنایت به اینکه در ضرورت تصویب این قانون در کشور اتفاق نظر وجود دارد و متن تهیه شده حاصل مشارکت جمعی بین پژوهش‌گران و صاحب‌نظران بوده و همچنین در فرآیند تصویب در کارگروه وحتی بعد از آن با جلسات مستمر با ذی‌نفعان و بخش‌خصوصی نظرات ایشان اخذ و اعمال شده است لازم است این قانون هرچه سریع‌تر به‌تصویب دولت محترم رسیده و جهت اخذ مصوبه به مجلس شورای اسلامی ارسال گردد. در این خصوص مجلس نیز با دولت همراهی کامل خواهد داشت، لذا مستدعی است دستور مقتضی برای طی تشریفات قانونی و تعجیل در تقدیم لایحه به مجلس صادر شود تا داده‌ها و حریم خصوصی مردم بیش از این مورد تهدید و آسیب قرار نگیرد. بدانیم داده و اطلاعات سرمایه است و باعث رشد و شکوفایی اقتصاد دیجیتال اما شرط لازم اعتماد مردم و حرمت دادن به داده و اطلاعات شخصی است.»
انتهای پیام"
politics,"ایسنا/سیستان و بلوچستان رئیس شورای اطلاع رسانی دولت با بیان اینکه جهاد تبیین مهمترین وظیفه روابط عمومی‌ها و اصحاب رسانه است، گفت: باید هوشیار باشیم و با استفاده از ظرفیت‌های موجود تصویر القای ناامیدی را بشکنیم.
به گزارش ایسنا، به نقل استانداری، سپهر خلجی روز پنجشنبه در نشست با اصحاب رسانه و فعالان فضای مجازی سیستان و بلوچستان بیان کرد: اصحاب رسانه باید با بیان ظرفیت‌های این استان به توسعه، پیشرفت و امید مردم به حل مسائل یاری‌گر باشند.
وی افزود: امروز شاهد یک جنگ ترکیبی با هدف اقتصاد و محوریت رسانه هستیم اما باید هوشیار باشیم و با استفاده از ظرفیت‌های موجود این تصویر القایی را بشکنیم.
رئیس شورای اطلاع رسانی دولت اظهارکرد: سیاه نمایی، از بین بردن امید مردم و ناامیدی از اهداف دشمنان است ما وظیفه داریم با بهره‌گیری از ابزار رسانه آن را خنثی و حقایق را به درستی تبیین کنیم.
وی گفت: آمار اشتغال با تلاش‌های صورت گرفته در دولت سیزدهم رو به بهبود بوده به نحوی که در ۲ سال گذشته حدود ۶ هزار واحد صنعتی و نیمه صنعتی در کشور احیا شده است.
خلجی ادامه داد: سیستان و بلوچستان سرزمین فرصت‌ها و ظرفیت‌ها است باید تصویر آن با کمک اصحاب رسانه ساخته شود.
وی خاطرنشان کرد: تببین و اعتمادسازی وظیفه همگان بوده، رسانه‌ها می‌توانند خدمات ارائه شده به جامعه را در راستای ایجاد امیدآفرینی بازگو کنند.
رئیس شورای اطلاع رسانی دولت افزود: بخشی از ایجاد امید توسط مسوولان شکل می‌گیرد نباید برای انجام کارها، شبانه روز داشت چرا که در دولت سیزدهم خستگی و وقت گذرانی معنا ندارد.
وی تاکید کرد: مدیران باید بتوانند با خدمت بی وقفه مردم را امیدوار کرده و اصحاب رسانه نیز عملکرد آنها را به درستی تصویرسازی کنند.
خلجی گفت: امروز سیستان و بلوچستان به یک کارگاه عمرانی تبدیل شده آن هم در شدیدترین شرایط اقتصادی وارد شده به کشور، و شاهد هستیم که ریل پیشرفت و توسعه شتاب گرفته و آینده درخشان خواهد بود.
وی ادامه داد:باید روابط‌ عمومی‌ها توانمندتر شوند، یکی از مشکلات ما علاوه‌بر روابط‌ عمومی‌ها، خود مدیران هستند که جایگاه رسانه را نمی‌شناسند.
رئیس شورای اطلاع رسانی دولت با تاکید بر ارائه تقویت آموزش‌های لازم به روابط‌عمومی‌ها و اصحاب رسانه، افزود: جهاد تبیین یکی از مهمترین وظایف روابط عمومی است و فعالان این حوزه باید در این عرصه با شجاعت و جسارت خط شکنی کنند و ماموریت اصلی خود را که تبیین، اعتماد سازی و رفع شبهه است به بهترین نحو انجام دهند.
وی تاکید کرد: در این راستا همکاری بیشتر مدیران استانی با رسانه‌ها به ویژه رسانه ملی و استفاده از این بستر برای تبیین دستاوردهای دولت و آنچه رهبر معظم انقلاب به عنوان نقاط امیدآفرین از آن یاد می‌کنند، ضروری است.
خلجی افزود: براساس بخشنامه اخیر معاون اول رئیس جمهور، هیچ لایحه‌ای و آیین نامه در هیات دولت مطرح نمی شود مگر اینکه پیوست ارتباطی و اطلاع رسانی (پیوست رسانه‌ای) داشته باشد.
انتهای پیام"
politics,"هیئتی از کمیسیون امنیت و سیاست خارجی مجلس برای بررسی ابعاد حادثه تروریستی کرمان به این شهر سفر کرد و امروز بازدیدی از محل این حادثه و انفجار داشت.
به گزارش ایسنا، در پی ماموریت رئیس مجلس به کمیسیون امنیت ملی و سیاست خارجی مجلس شورای اسلامی برای بررسی ابعاد حادثه تروریستی کرمان، هیئتی از این کمیسیون شامل ابراهیم عزیزی، سید علی آقازاده،حسن همتی و علی علیزاده به کرمان سفر کرد.
این هیئت با همراهی مقامات امنیتی و اطلاعاتی استان کرمان، از محل حادثه تروریستی چهارشنبه ظهر کرمان بازدید کردند.
انتهای پیام"
politics,"در جریان دیدار جمعی از زنان و دختران با رهبر انقلاب، پیام تصویری خبرنگار شبکه العالم به دیدار امروز رهبری از میان ویرانه‌های شهر غزه در حسینیه امام خمینی پخش شد.
به گزارش ایسنا؛ در آستانه ولادت حضرت زهرا سلام‌الله‌علیها و روز زن، هزارن نفر از زنان و دختران صبح امروز (چهارشنبه) با رهبر انقلاب اسلامی دیدار کردند که در جریان این دیدار پیام تصویری خانم اِسراء البُحَیصی، خبرنگار شبکه العالم از میان ویرانه‌های شهر غزه در حسینیه امام خمینی پخش شد.
0 seconds of 2 minutes, 59 seconds
البُحَیصی در سخنانش با سلام و درود به مردم ایران و رهبر انقلاب از مقاومت مردم فلسطین گفت و تاکید کرد که «شما ملت ایران تنها ملتی هستید که پای موضوع فلسطین و مسجدالاقصی ایستادید و بخاطر این حمایت تحت شدیدترین تحریم‌ها و فشارها قرار گرفتید.»
وی افزود: من در جلسه شما حاضر نیستم اما پیام من را می‌شنوید، پیام من این است؛ همانطور که تا الان از مردم فلسطین حمایت کردید، به حمایت خودتان ادامه دهید. اگر موضع و ایستادگی همه کشورهای اسلامی همچون ایران بود، سرزمین فلسطین تا الان آزاد شده بود.
خبرنگار شبکه العالم در بخشی از این ویدیو گفت که معلوم نیست من زنده بمانم و ممکن است خداوند شهادت را نصیبم کند اما از شما درخواست دارم مردم فلسطین و غزه را تنها نگذارید و بدانید که خداوند با ما است.
 گزیده بیانات مقام معظم رهبری در این دیدار را می توانید در این لینک بخوانید.
انتهای پیام"
politics,"برگزاری جلسات کمیسیون تلفیق بودجه ۱۴۰۳ برای بررسی جزییات بخش اول لایحه بودجه سال آینده به تعویق افتاد.
به گزارش ایسنا، با توجه به تمدید مهلت کمیسیون های تخصصی مجلس تا پایان هفته جاری برای رسیدگی به پیشنهادهای نمایندگان و ارائه گزارش آن به کمیسیون تلفیق، جلسات کمیسیون تلفیق در هفته جاری تشکیل نمی شود.
کمیسیون تلفیق از هفته آینده بررسی جزییات بخش اول لایحه بودجه ۱۴۰۳ را شروع می کند.
امسال روند بررسی لایحه بودجه طبق اصلاحات انجام شده در ماده ۱۸۲ آیین نامه داخلی تغییر کرده است؛ بدین شکل که بعد از تقدیم و تصویب کلیات بخش اول لایحه بودجه شامل ماده­ واحده مشتمل بر احکام مورد نیاز برای اجرای بودجه کل کشور، سقف منابع بودجه عمومی دولت به تفکیک درآمدها و واگذاری دارایی­ های سرمایه­‌ای و مالی و اجزای اصلی آنها، ترازهای عملیاتی، سرمایه­ ای و مالی بودجه عمومی دولت و فروض برآورد منابع و مصارف بودجه، نمایندگان فرصت ۵ روزه‌ای برای بارگذاری پیشنهادهای خود در سامانه دارند.
پس از آن کمیسیون­ های تخصصی مجلس مهلت ۵ روزه‌ای برای رسیدگی به پیشنهادهای نمایندگان و ارائه گزارش به کمیسیون تلفیق دارد. سپس کمیسیون تلفیق موظف است حداکثر ظرف ۱۰ روز (بدون احتساب تعطیلات رسمی) به پیشنهادهای واصله از کمیسیون­‌ها رسیدگی کرده و گزارش آن را در سامانه بارگذاری کند.
پس از بارگذاری گزارش کمیسیون تلفیق، کمیسیون­‌ها و نمایندگان می‌­توانند ظرف سه روز پیشنهادهای خود را در مورد گزارش کمیسیون تلفیق ثبت کنند. سپس این گزارش در جلسات علنی مجلس مورد رسیدگی قرار می گیرد. پس از اتمام رسیدگی بخش اول لایحه بودجه، مصوبه مجلس به شورای نگهبان ارسال و پس از تأیید آن شورا به دولت ابلاغ می شود.
دولت موظف است حداکثر ۱۰ ­روز از زمان ابلاغ بخش اول قانون بودجه، بخش دوم لایحه بودجه مربوط به جداول تفصیلی مشتمل بر ارقام بودجه را به مجلس ارسال کند.
انتهای پیام"
politics,"کمیسیون برنامه و بودجه در جلسه امروز خود مستشاران جدید دیوان محاسبات را انتخاب و تعیین کرد.
به گزارش ایسنا، انتخاب مستشاران دیوان محاسبات در دستور امروز جلسه کمیسیون برنامه و بودجه مجلس قرار داشت.
در این جلسه کاندیداها به معرفی خود پرداخته و در نهایت با رای اعضای کمیسیون برنامه و بودجه، محمود بهمنی، حمیدرضا تیموری، محمد حسینی، فرهنگ دیانت، فاطمه فغان‌خوانی، هادی عبدالهی، حسین آروین، علی بهاری فر به عنوان ۸ مستشار دیوان انتخاب شدند. حاتم نیکخو نیز عضو علی‌البدل شد.
انتهای پیام"
politics,"سرتیپ پاسدار محمّد پاکپور، فرمانده نیروی زمینی سپاه، شهادت پرافتخار جانباز شهید، سردار سرتیپ پاسدار سیّد رضی موسوی، فرمانده شجاع، پرتلاش، ولایتمدار و گمنام را تبریک و تسلیت گفت.
به گزارش ایسنا، متن پیام سردار سرتیپ پاسدار محمّد پاکپور به شرح زیر است:
بسم الله الرحمن الرحیم
« من المؤمنین رجال صدقوا ما عاهدوالله علیه فمنهم من قضی نحبه و منهم من ینتظرو ما بدلوا تبدیلا »
                                                          « سوره احزاب، آیه 23 »
در پیام سردار سرتیپ پاسدار محمّد پاکپور آمده است :
شهادت اجر و پاداش خداوند متعال برای مردان بزرگی است که پس از سال ها مجاهدت مخلصانه در میدان های مبارزه با شیاطین، جان در طبق اخلاص گذاشتند و دل به معبود دادند.
شهادت پرافتخار یادگار دوران دفاع مقدّس، فرمانده شجاع، مؤمن، خستگی ناپذیر و گمنام جبهه های
نبرد با معاندین و تروریست های جنایتکار صهیونیستی در محور مقاومت، سردار سرتیپ پاسدار جانباز شهید سیّد رضی موسوی که سربلند از سال ها  مجاهدت مخلصانه و تلاش مستمر در میدان های مختلف دفاع
 و پاسداری از دستاوردهای انقلاب و نظام مقدّس جمهوری اسلامی ایران و کیان اسلام و مسلمین در برابر دشمنی های بدخواهان و دشمنان قسم خورده ایران اسلامی، در حین انجام مأموریت به آرزوی دیرینه خود رسید و به فرمانده شهید خود، سردار سپهبد پاسدار قاسم سلیمانی و دیگر یاران و همرزمان شهیدش پیوست را به محضر مبارک مقام معظم رهبری و فرماندهی معظم کل قوا ( مدظله العالی) تبریک و تسلیت عرض می نمایم.
فرمانده نیروی زمینی سپاه در ادامه ضمن اشاره به مجاهدت ها و تلاش های ارزشمند، مستمر و شبانه روزی سردار شهید موسوی طی چند دهه پاسداری از انقلاب اسلامی و نیز مسئولیت های گوناگون و حساّس آن شهید والامقام در سپاه و محور مقاومت که همواره منشأ پیشرفت و کسب موفقیّت های تعیین کننده ای برای رزمندگان جبهه حقّ علیه باطل بوده است، ذخیره ای گرانسنگ و توشه ای قرین اجر معنوی و کسب رضایت پروردگار متعال است که هیچگاه از اذهان فرماندهان و همرزمان ایشان و ملّت های شریف، بصیر و قدرشناس ایران اسلامی و کشورهای محور مقاومت فراموش نخواهد شد.
سردار محمّد پاکپور، فرمانده نیروی زمینی سپاه در پایان ضمن ابراز تأسّف از فقدان فرمانده ارزشمند محور مقاومت، سردار سیّد رضی موسوی، بار دیگر شهادت این فرمانده عزیز و خدوم را به محضر مبارک فرمانده معظّم کلّ قوا ، خانواده معظّم شهید و تمامی فرماندهان و همرزمان ایشان تبریک و تسلیت عرض نموده، از درگاه خداوند متعال علوّ درجات و رحمت واسعه الهی برای آن شهید و پیروزی هر چه سریعتر تمامی رزمندگان جان برکف محور مقاومت بر دشمنان جنایتکار صهیونیستی و ایادی و اذناب آنان مسئلت می نمایم.
سرتیپ پاسدار محمّد پاکپور
فرمانده نیروی زمینی سپاه
انتهای پیام"
