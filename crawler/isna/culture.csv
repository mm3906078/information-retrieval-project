Class,Text
culture,"«همین دیجیتال که تو باهاش مخالف بودی و می‌گفتی دیجیتالم کجا بوده، آخرش دنیا را گرفت اما فرهنگ کتابخوانی و مطالعه را نابود کرد.» این جمله نقل قولی است از عباس یاری ـ مرد قدیمی رسانه ـ که یعد از درگذشت فتحعلی اویسی روایت شد.
به گزارش ایسنا، فتحعلی اویسی بازیگر سینما و تلویزیون ۲۱ دی ماه ۱۳۲۴ به دنیا آمد و صبح سه شنبه ـ ۱۳ مهرماه ـ از دنیا رفت. این هنرمند زمان مرگ، ۷۶ سال سن داشت. از چندی قبل از آن در بیمارستان بستری و به کما رفته بود.
او در جوانی برای تحصیل در رشته سینما به آمریکا رفته بود و به محض پایان تحصیلاتش در ۳۳ سالگی، به ایران بازگشت تا در رشته‌ای که تحصیل کرده، فعالیت کند.
فتحعلی اویسی علاوه بر فعالیت در عرصه سینما، تئاتر و تلویزیون، در خوانندگی نیز دستی داشت که در این میان قطعه «می‌زند باران به شیشه» از او به محبوبیت رسید و در نهایت هم بیتی از همین قطعه بر سنگ مزارش نقش بست.
اویسی در نقش «آقای کاووسی، مدیر مسوول هفته‌نامه شهر قشنگ» در مجموعه «بدون شرح»، در میان مخاطبان تلویزیون ماندگار شده است. از دیگر کارهای تلویزیونی این هنرمند می‌توان به «کمربندها را ببندیم»، «دارا و ندار»، «زیر زمین» و «سربداران» اشاره کرد.
در زمان مرگش، عباس یاری ـ منتقد سینما و از بنیانگذاران مجله‌های «فیلم» و «فیلم‌امروز» ـ  به ذکر خاطره مصاحبه‌اش با مرحوم فتحعلی اویسی پرداخت.
گویا یک ماه قبل از درگذشت این هنرمند، یاری قصد داشته برای انتشار شماره ویژه مجله «فیلم امروز» به مناسبت سی و پنج سالگی فیلم به یادماندنی «ناخدا خورشید» با فتحعلی اویسی مصاحبه‌ای ترتیب دهد که در نهایت هم این مصاحبه نصفه می‌ماند. 
در بخشی از این خاطره آمده است: «با ناامیدی شماره را گرفتم. خیلی شانسی گوشی را برداشتی، تلخ و کلافه و بی‌حوصله، از زمانه دلخور بودی. گفتم «آقا می‌خواهم قرار مصاحبه بگذاریم.» گفتی «ولم کن بابا! درباره چی حرف بزنیم؟!» من برای اینکه یخ رابطه را باز کنم به شوخی گفتم «دیجیتال! همین دیجیتال که تو باهاش مخالف بودی و می‌گفتی دیجیتالم کجا بوده، آخرش دنیا را گرفت اما فرهنگ کتابخوانی و مطالعه را نابود کرد.» گفتی «خب چه حرفی برای گفتن داریم؟» گفتم «ناخدا خورشید» گفتی «ساخت آن فیلم که پدر همه‌ی ما را درآورد؛ در آن شهر دورافتاده که نه آب داشت و نه غذا» بعد شوخی کردی که «مگس پلو می‌خوردیم!» گفتم «اما حاصل کار فیلمی ماندگار شد، به خاطر ناصر تقوایی هم که شده حرف بزنیم.» گفتی «باشه اولِ اون هفته زنگ بزن...» اما بدون خداحافظی رفتی سفر آخریت؟ آنجا با کاغذ و قلم، نه با ضبط و دیجیتال میام سراغت، مصاحبه خوبی میشه ... »
انتهای پیام"
culture,"ایسنا/سمنان سرپرست اداره میراث فرهنگی، گردشگری و صنایع‌دستی شهرستان سرخه از اتمام مرمت اضطراری بقعه امامزاده شاه محمد زید (ع) در این شهرستان خبر داد.
حسن عربی روز چهارشنبه ۲۰ دی‌ماه بااعلام این خبر اظهار کرد: اجرای عملیات پی‌کنی، پی‌بندی، استحکام‌بخشی بنا، خاک‌برداری و ساخت تویزه گچی برای مرمت اضطراری بقعه امامزاده شاه محمد زید (ع) سرخه انجام شد.
سرپرست اداره میراث فرهنگی، گردشگری و صنایع‌دستی شهرستان سرخه افزود: بنای بقعه که به‌صورت هشت‌ضلعی منظم است و بر روی آن گنبدی دوپوسته قرار می‌گرفته است و بر روی سردر ورودی بقعه اصلی گچ‌بری‌هایی دیده می‌شود که با نقوش گل و اسلیمی تزئین شده‌اند و فرم کلی بنا بر پایه پلان مربع‌مستطیل ساخته‌شده است.
 عربی با بیان اینکه بقعه امامزاده شاه محمد زید (ع)، مربوط به دوره زندیه در جاده روستایی جوین واقع‌شده است، گفت: این اثر به شماره ۵۶۵۰ در فهرست آثار ملی به ثبت رسیده است.
بقعه شاهزاده سید محمد بن زیدبن حسن بن علی که به شاهزاده  محمد زید معروف است یکی از زیارتگاههای شهرستان سرخه است که مورد توجه اهالی روستاهای اطراف و مردم شهرهای سرخه و سمنان است.
  عنوان: بقعه امامزاده 

انتهای پیام"
culture,"ایسنا/اصفهان این روزها گالری اکنون، میزبان مجسمه‌هایی است که با هدف به چالش کشاندن ذهن انسان‌ها آفریده شده‌اند و خالق آن‌ها تلاش کرده تا دریافت‌های خود را در قالب مجسمه، شکل داده و باورهای خود را منعکس کند.
احسان حاجی آقا معمار، هنرمند مجسمه‌ساز و خالق آثاری است که در نمایشگاه «باور» ارائه شده است. او در گفت‌وگو با ایسنا ابتدا به زمان خلق آثار خود اشاره کرد و توضیح داد: من در مدت حدود ۱۰ ماه توانستم این آثار را با استفاده از قلم سه بعدی و شیشه خلق کنم.
او با اشاره به اینکه آثار ارائه‌ شده در نمایشگاه «باور» دارای ابعاد ۵۰ و ۶۰ سانتی‌متر هستند و نمایشگاهِ او به‌نوعی تداوم نمایشگاه سال گذشته‌اش است که «کوچ» نام داشت، افزود: ذهنیات من به طورکلی درگیر فلسفه، روحیات و باورهای شرقی است و به همین دلیل است که بیشتر آثاری که خلق می‌کنم نیز متأثر از ادبیات ایران و تفکر فلسفه‌های شرق است.
این هنرمند مجسمه‌ساز اصفهانی اضافه کرد: به‌عنوان مثال، یکی از آثار ارائه شده در این نمایشگاه، برگرفته از تفکر یین و یانگ در چین است، اما بخش مهمی از این آثار گویای ادبیات ایران هستند، مانند اثری که «همه تن چشم شدم، خیره به دنبال تو گشتم» نام نهاده‌ام و یا اثری که «مرغ ما یک پا دارد» نام دارد که درواقع عنوانی است که به‌عنوان یکی از ضرب‌المثل‌های ایرانی کاربرد دارد؛ سایر آثار نیز در چنین فضا کار شده و شکل گرفته‌اند.
آقا معمار، با بیان اینکه در نمایشگاه «باور» تعداد ۸ اثر به نمایش گذاشته شده است، تأکید کرد: کار من مجسمه‌سازی است‌، با مجسمه‌ها صحبت می‌کنم و دریافت‌هایی که از اطرفم دارم و ذهنم را درگیر می‌کنند را در قالب مجسمه به اشتراک می‌گذارم.
او با اشاره به علت نام‌گذاری نمایشگاه خود به نامِ «باور» توضیح داد: سعی می‌کنم مجسمه‌ها طوری باشند که ذهن مخاطب را درگیر و به چالش بکشاند و انسان‌ها را مجبور به تفکر کند؛ حتی نام‌گذاری نمایشگاه «باور» را بر اساس همین موضوعات انتخاب کردم. با این ۸ اثر تمام تلاش خود را انجام دادم که بتوانم باورهای خود را به بیرون پرتاب کنم.
به گزارش ایسنا، علاقه‌مندان برای تماشای مجسمه‌های نمایشگاه «باور» می‌توانند تا ۲۰‌ دی‌ماه از ساعت ۱۶ تا ۲۰ بعدازظهر، به گالری اکنون، واقع در اصفهان، خیابان مارنان، پلاک ۱۵۳ مراجعه کنند.
انتهای پیام"
culture,"ایسنا/مرکزی عروس بنیانگذار فقید جمهوری اسلامی ایران گفت: مبانی، اندیشه و راه امام می‌تواند مسیر ما را در رسیدن به قله سعادت هموار کند.
دکتر فاطمه سلطانی طباطبایی، دوشنبه ۱۸ دی ماه در مراسم اختتامیه دومین هفته فرهنگی خمین که با عنوان «بر آستان آفتاب» در سالن همایش‌های بیت امام راحل در خمین برگزار شد، محدثه بودن را یکی از ویژگی‌های حضرت زهرا(س) دانست و اظهار کرد: رسیدن یک بانو به این مرتبه از کمال و برخورداری از مقام علمی و الوهیت موجب افتخار زنان است و این امید وجود دارد که ما بانوان نیز می‌توانیم به این مرتبه از کمال برسیم.
وی با تقدیر از مادران شهدا ادامه داد: چه انسان‌های بسیاری که چه زندان‌ها و شکنجه‌هایی را تحمل کردند و چه انسان‌هایی که در طول انقلاب و پس از آن در دفاع مقدس و در دفاع از تمام مقدسات از جان خود گذشتند تا این انقلاب به ثمر برسد، اما متاسفانه بسیاری از مواقع قدر این اقدامات را نمی‌دانیم و فراموش می‌کنیم که چه ارزشی داشت در حالی که مبارزه با طاغوت زمان، کار کوچکی نبود.
وی با اشاره به رنج‌های وارد شده به مبارزان در اثر شکنجه در زندان توسط رژیم گذشته، افزود: از زندگی بسیاری از افراد و رنج‌های آنان آگاه هستم که چه زجرهایی را متحمل شدند تا انقلاب به ثمر برسد. رژیم شاهنشاهی رژیمی نبود که به سادگی سقوط کند پس عظمت کار آنان نباید فراموش شود و باید قدردان خون آنان باشیم.
همسر مرحوم سید احمد خمینی با اشاره به تاکید همیشگی امام بر تحول ایجاد شده در مردم، تصریح کرد: امام بارها از کلمه تحول مردم استفاده کردند و معتقد بودند که خدا این تحول را ایجاد کرد. مردم در جریان مبارزات دوران انقلاب، زن و مرد و کودک به میدان آمده و علیه مقامات عالی(حکومت شاهنشاهی) شعار داده و آنها را فاسد می‌دانستند، امام دستیابی مردم به این روحیه را ناشی از تحول می‌دانستند.
وی با اشاره به مبارزه امام با عصبانیت و تعصب، گفت: ایشان در سال ۶۷ به تغییر، بازنگری و آسیب‌شناسی قانون اساسی معتقد بودند. در بیان درس و نظریات فقهی نیز انتظار داشتند تا دیگران منتقد باشند چراکه نقد باعث پربار شدن نظریه می‌شود و اکنون نیز باید این اتفاق رخ دهد و تحول در مردم مطالبه شود.
وی با اشاره به شور و علاقه مردم برای دیدار امام در اوایل انقلاب، اظهار کرد: مردم از راه دور می‌آمدند و امام گاهی از جلوی منزل و گاهی از بام خانه برای مردم دست تکان می‌دادند. رمز پیروزی امام، همدلی با مردم، عشق و اعتماد دوطرفه بین مردم و امام است.
وی ادامه داد: اعتماد بین حاکمیت و مردم باید دوطرفه باشد. حاکمانی که به انتخاب نماینده خوب از طرف مردم اعتماد ندارند، نباید انتظار اعتماد مردم را داشته باشند. اعتماد دو طرفه بین مردم و امام باعث شد تا مردم با امام همدل شده و انقلاب را به ثمر برسانند. راه حفظ انقلاب، پیوند و همدل بودن مردم با حاکمیت است و حاکمیت باید این فضا را ایجاد کند.
وی افزود: به گفته امام باید روح‌های مردم به هم متصل شود با بتوانند کار عظیمی را انجام دهند. امام ولایت را دارای دو مرتبه ولایت بر نفس و ولایت بر قوای نفس می‌دانست.
طباطبایی با نقل خاطره‌ای از امام در نجف گفت: امام قدرت تسلط بر قوای نفس داشتند که حاصل ریاضت بود و می‌توانستند بر خشم، احساسات و عواطف غالب شوند و این رمز پیروزی امام و رمز دلدادگی مردم به امام بود که توانستند با هم همراه شده و کار عظیمی را انجام دهند تا موجب سربلندی و عزت ایران اسلامی باشد.
وی اظهار کرد: هنر امام این بود که به همه اقوام و اقلیت‌ها حیات داده و آنها را همدل کردند. در ابتدای انقلاب گروه‌های مختلفی در گوشه و کنار کشور سبز شد اما امام به راحتی توانستند تا آنها را مهار کنند. امام بین اقوام و اقلیت‌های مختلف پیوند ایجاد کرد. مبانی، اندیشه و راه امام می‌تواند مسیر ما را در رسیدن به قله سعادت هموار کند.
وی ادامه داد: متاسفانه برخی نهادها در اثر نادانی و دسیسه دشمنان به دنبال امام زدایی هستند و به توصیه‌های مقام معظم رهبری نیز گوش فرا نمی‌دهند. کسانی که خود را مقلد ایشان دانسته و رهبری ایشان را قبول دارند، باید دلسوزانه رفتار کنند. راه، اندیشه و فکر امام همچنان می‌تواند عزت و سربلندی برای ما به ارمغان بیاورد.
وی افزود: امام به تجلیل ما نیاز ندارد بلکه ایران نیازمند تجلیل از امام است. همانطور که کلام و شیوه امام جان تازه‌ای به ایران بخشید، اکنون نیز باید ادامه پیدا کند و این برنامه‌ها نیز باید استمرار پیدا کند و محدود به یک استان و شهر نباشد.
طباطبایی گفت: مگر می‌شود سرودی در کشور ساخته شده و به کشورهای مختلف وارد شود و نام امام در آن وجود نداشته باشد؟ مگر انقلاب ایران بدون امام شناخته شده است؟ اگر دشمنان انقلاب این شیفتگی و علاقه مردم به امام را مشاهده کنند، به دنبال گرفتن این عشق از مردم خواهند بود چرا که این عشق عامل وحدت، عزت و سربلندی بوده و دشمنان انقلاب قطعا روی این موضوع کار می‌کنند.
وی با تقدیر از برگزاری چنین مراسم‌هایی، اظهار کرد: ارائه خدمات به مردم به بهانه این رویداد و بهره‌مند شدن مردم از آن قابل تحسین است. اگر بتوان با این برنامه‌ها مشکلات مردم را رفع کرد، اقدام شایسته‌ای بوده و امیدوارم در سطح کشور ادامه پیدا کند چراکه قطعا موجب سربلندی، عزت و پیروزی ملت ایران خواهد بود.
به گزارش ایسنا، دکتر فاطمه سلطانی طباطبایی، در بدو حضور در بیت امام، از بخش‌های مختلف این بیت دیدار کرده و در جریان اقدامات هفته فرهنگی خمین قرار گرفت.
انتهای پیام"
culture,"دومین نشست پژوهشی مرحله ملی شانزدهمین جشنواره موسیقی نواحی ایران عصر روز گذشته (۱۷ دی‌ماه) با سخنرانی دکتر محمدرضا آزاده‌فر و با موضوع رویکردهای نوین در مطالعات اتنوموزیکولوژی ایران برگزار شد.
به گزارش ایسنا به نقل از ستاد خبری شانزدهمین جشنواره موسیقی نواحی ایران، دکتر محمدرضا آزاده‌فر که سخنرانی خود را با موضوع «رویکردهای نوین اتنوموزیکولوژی ایران» ارائه داد، در ابتدای سخنانش گفت: سخنان امروز بنده چندان جنبه عمومی ندارند و بیشتر مورد توجه متخصصین خواهد بود.
این استاد دانشگاه و اتنوموزیکولوگ بخشی از سخنان خود را به مقوله ظهور مکتب «کلن» در ایران اختصاص داد و اظهار کرد: با شروع فعالیت‌های محمدتقی مسعودیه و یوزف کوکرتز در ایران عرصه برای ورود رویکردهای مطالعاتی مکتب آلمان به ویژه کلن در ایران فراهم آمد.
او بخشی از سخنانش را به برهه تاریخی کم‌فروغ شدن مطالعات اتنوموزیکولوژی در ایران اختصاص داد و گفت: انتشار کتاب زنده‌یاد محمدتقی مسعودیه نیز در این مسیر بسیار راهگشا بود و با شروع فعالیت نویسندگانی مانند محسن حجاریان، جریان نوین مطالعات اتنوموزیکولوژی در عرصه نشر کتاب ایران ظهور یافت. این جریان با انتشار کتاب «اتنوموزیکولوژی رویکردهای مطالعاتی» توسط نشر نی در سال ۱۴۰۱ تداوم یافت.
آزاده‌فر سپس به بررسی مدل‌های پژوهشی کتاب «اتنوموزیکولوژی رویکردهای مطالعاتی» پرداخت و در بخش دیگر از سخنانش درباره مدل‌های پژوهشی موسیقی و زندگی اجتماعی، موسیقی و هویت، موسیقی و باورهای مذهبی و اعتقادی، موسیقی جادو و درمان، موسیقی و بدن، موسیقی و جنسیت، موسیقی و سیاست، موسیقی و مهاجرت، موسیقی و زبان، سازشناسی، آوانگاری و تجزیه و تحلیل ساختاری صحبت کرد.
بخش دوم این نشست پژوهشی به پرسش و پاسخ دانشجویان حاضر در سالن اختصاص داشت و محمدرضا آزاده‌فر نیز نقطه‌نظرات خود را در پاسخ به پرسش‌ها مطرح کرد. مرحله ملی شانزدهمین جشنواره موسیقی نواحی ایران از ۱۶ تا ۱۸ دی‌ماه به دبیری دکتر محمدعلی مرآتی و در یک گستره ملی به‌ همت دفتر موسیقی معاونت امور هنری وزارت فرهنگ و ارشاد اسلامی، توسط انجمن موسیقی ایران و با مشارکت بنیاد رودکی در حال برگزاری است و ۱۹ دی‌ماه نیز تالار رودکی میزبان آیین اختتامیه این رویداد ملی خواهد بود.
انتهای پیام"
culture,"عکس تزیینی است
حدود ۲ هفته تا آغاز به کار بخش صحنه‌ای و خیابانی جشنواره تئاتر فجر باقی مانده، این در حالی است که آثار چند بخش از جشنواره هنوز اعلام نشده‌اند.
به گزارش ایسنا، پیش‌تر محمد مهدی سقایان، دبیر چهل و دومین جشنواره تئاتر فجر در گفتگو با یکی از خبرگزاری‌ها خبر داد که بخش صحنه‌ای و خیابانی این دوره از جشنواره، اول بهمن ماه آغاز می‌شود اما بخش‌های دیگری همچون تئاترهای رادیویی و تلویزیونی و بخش پژوهش از ۲۶ دی ماه ( ۸ روز دیگر) آغاز به کار می‌کنند.
بر اساس اخباری که از سوی اداره کل هنرهای نمایشی منتشر شده، تاکنون آثار راه یافته به بخش‌های تئاتر تلویزیونی و رادیویی ، تازه‌های تئاتر ایران و مسابقه دانشجویی معرفی شده‌اند.
اهالی تئاتر خوب می‌دانند که معمولا در جشنواره‌های تئاتری، آثار بخش بین‌الملل در آستانه برگزاری جشنواره معرفی می‌شوند. چراکه عموما در این بخش ملاحظاتی مانند صدور روادید و ... وجود دارد و تا زمانی که حضور گروه‌های خارجی به قطعیت نرسیده باشد، نمی‌توان اخباری در این زمینه منتشر کرد.
اما در این میان آنچه قابل تامل است، این است که هنوز نمایش‌های راه یافته به بخش‌های مرور و خیابانی از سوی جشنواره اعلام نشده‌اند. هرچند گروه‌های متقاضی شرکت در بخش‌ مرور تاحدودی از وضعیت حضور خود در جشنواره مطلع هستند، اما این موضوع به صورت رسمی اعلام نشده است.
یکی از مشکلات گروه‌های متقاضی شرکت در بخش مرور این است که اعلام دیرهنگام نتایج این بخش، سبب می‌شود گروه‌ها فرصت کمتری برای تمرین و آماده‌سازی کار خود داشته باشند که سبب افت کیفی آثار شرکت‌کننده در جشنواره تئاتر فجر می‌شود. از سوی دیگر با توجه به اینکه عموم بازیگران، علاوه بر تئاتر، در رسانه‌های تصویری هم مشغول به کار هستند، شاید این تاخیر، موجب شود که کارگردان‌ها در هماهنگ کردن بازیگران نمایش‌های خود با مسائلی رو به رو بشوند و دوباره همین نکته هم سبب افت کیفی آثار می‌شود و این در حالی است که جشنواره تئاتر فجر به عنوان ویترین تئاتر کشور تلقی می‌شود و یکی از معدود فرصت‌هایی است که گروه‌های بین‌الملل می‌توانند نظاره‌گر بخشی از آثار نمایشی کشورمان باشند.  
از دیگر ویژگی‌های این دوره از جشنواره، حذف بخش اقلام تبلیغاتی و مسابقه عکس و پوستر است که واکنش برخی از عکاسان را به همراه داشت. ابراهیم حسینی، عکاسی که در چندین دوره جشنواره، دبیری بخش پوستر و عکس را بر عهده داشته است، در چند روز گذشته و در اظهارنظرهای گوناگونی نسبت به این موضوع گله داشته و عنوان کرده است که برگزارکنندگان جشنواره گفته‌اند که این بخش به دلیل صرفه‌جویی در بودجه، حذف شده در حالیکه بودجه بخش اقلام تبلیغاتی در قیاس با دیگر بخش‌های جشنواره بسیار ناچیز است و این گونه نیست که هزینه زیادی را به جشنواره تحمیل کند.
همچنین تا لحظه مخابره این خبر پوستر چهل و دومین جشنواره تئاتر فجر رونمایی نشده است.
انتهای پیام"
culture,"«من‌وتو» اعلام کرد ۳۱ ژانویه ۲۰۲۴ (۱۱ بهمن‌) آخرین روز پخش این شبکه تلویزیونی خواهد بود.
به گزارش ایسنا، تلویزیون فارسی‌زبان «من‌وتو» (منوتو) به عنوان یکی از شبکه‌های تلویزیونی فعالیت بر ضد جمهوری اسلامی ایران، با اطلاعیه تازه‌ای که در حساب ایکس این شبکه منتشر شده است، به صورت رسمی اعلام کرد که «۳۱ ژانویه ۲۰۲۴ (۱۱ بهمن‌) آخرین روز پخش این تلویزیون خواهد بود».

مالکان این شبکه تلویزیونی در بیانیه خود توضیح داده‌اند که: «پس از در نظر گرفتن همه گزینه‌ها و بررسی بسیاری از ایده‌های خلاقانه، تامین بودجه لازم و مستمر برای ادامه کار تلویزیون ممکن نشد.»

اولین بیانیه تلویزیون «من‌وتو» درباره احتمال تعطیلی این شبکه، ۲۲ آبان‌ماه ۱۴۰۲ منتشر شد. در آن زمان، کاربران زیادی در شبکه‌های اجتماعی، این بیانیه را راهکاری برای جذب حامی مالی می‌دانستند که بر اساس بیانیه جدید ممکن نشده است. 
پخش مستند پرویز ثابتی، شکنجه‌گر ساواک و تلاش برای تطهیر چهره او، از آخرین فعالیت‌های این شبکه تلویزیونی بود که با واکنش‌ها و اعتراض‌های فراوانی روبرو شد.
انتهای پیام"
culture,"ترجمه رمان‌های «محراب جاودانگی مادر» از فردیناندو کامون، «باغ نارنج» نوشته لری ترامبلی و «پیانیست پیکادِلی» نوشته واسینی اعرَج منتشر شد.
به گزارش ایسنا، «محراب جاودانگی مادر» با ترجمه زهرا سادات میرکبیری در ۱۳۳ صفحه با شمارگان ۳۳۰ نسخه و بهای ۱۲۵ هزار تومان در انتشارات مروارید راهی بازار کتاب شده است.
 در نوشته پشت جلد کتاب می‌خوانیم: رمان «محراب جاودانگی مادر» با توصیف یک مراسم تشییع از زبان راوی اول‌شخص شروع می‌شود: مادری از خانواده‌ای روستایی زندگی را ترک کرده است و بازماندگانش کوشش می‌کنند از طریق یک آیین، یاد او را جاودانه نگه دارند. فردیناندو کامون (متولد ۱۹۳۵)، نویسنده ایتالیایی، در مقدمه‌ای اختصاصی برای خواننده ایرانی، تأکید دارد که این کتاب را نوزده‌ بار بازنویسی کرده تا به شکل کنونی‌اش رسیده است. او به ما می‌گوید که در هر خانواده روستایی مادر ستون و تکیه‌گاه خانواده است، در صورت مرگ مادر، خانواده از هم می‌پاشد، و جاودانگی از آنِ بزرگان واقعی - یعنی انسان‌های خوب و شریف - است.
آلبرتو موراویا، نویسنده سرشناس ایتالیایی، درباره این رمان گفته‌ است که نه‌  فقط با داستانی زیبا که با رمانی بی‌عیب‌و نقص سروکار داریم. او این رمان را یکی از معنوی‌ترین داستان‌هایی می‌داند که خوانده است.
ریموند کاروِر، نویسنده پرشهرت آمریکایی، هم اشاره کرده است که رمان کامون در عین شیرینی از لحاظ فنی قوی است.
ترجمه کتاب حاضر از زبان اصلی یعنی ایتالیایی انجام گرفته است.
همچنین رمان «باغ نارنج» نوشته لری ترامبلی با ترجمه ناهید صادقی در ۱۰۳ صفحه با شمارگان ۳۳۰ نسخه و  قیمت ۱۰۰ هزار تومان در نشر یادشده منتشر شده است. 
در نوشته پشت جلد کتاب آمده است: رمان کوتاه «باغ نارنج» از همان ابتدا با نگاهی به کابوس جنگ و بمباران یک خانه مسکونی و کشته شدن پدربزرگ و مادربزرگ، همراه با توصیف جزئیات ماجرا آغاز می‌شود. این ویژگی خبر از شروع داستانی غم‌انگیز می‌دهد، اما در این روایت غم‌انگیز فقط جنگ و مصائب و پیامدهای آن نیست که عواطف مخاطب را درگیر می‌کند: احمد و عزیز دو برادر دوقلوی نه‌ساله در باغ خانواده پدری در دنیای شاد کودکی به سر می‌برند و حقیقت تلخ جنگ آن دو را ناگزیر به پیوستن به مبارزه‌ای ناخواسته علیه دشمن می‌کند. هرچند در اغلب داستان‌هایی با مضمون جنگ، مردان و زنان بالغ با علم به ماهیت جنگ وارد آن می‌شوند، در این داستان، نویسنده، برای نشان دادن پوچی و سیاهی جنگ، از معصومیت کودکانه بهره برده است و از دل آن داستانی تأثیرگذار و غم‌انگیز خلق می‌کند که در عین تخیلی بودن، نقبی به واقعیت هم در آن وجود دارد.
لری ترامبلی (متولد ۱۹۵۴) داستان‌نویس، شاعر، نمایشنامه‌نویس و کارگردان شناخته‌شده کانادایی در سال ۲۰۱۴ بابت نوشتن این رمان مورد تقدیر قرار گرفته است.
دیگر کتاب منتشرشده در انتشارات مروارید رمان «پیانیست پیکادِلی» نوشته واسینی اعرَج با ترجمه سیدحمیدرضا مهاجرانی است که در ۳۳۴ صفحه با شمارگان ۳۳۰ نسخه و بهای ۲۹۰هزار تومان در دسترس علاقه‌مندان به ادبیات عرب قرار گرفته است.
در پشت جلد کتاب نوشته شده است: پیکادِلی نام سالن تئاتری در بیروت است که بخشی از هویت این شهر در دوره تجدد به شمار می‌رود، این سالن در حال نابودی است تا آنکه یک بانوی استاد دانشگاه و فرزندش تصمیم به احیای آن می‌گیرند. این تصمیم، دشواری‌ها و رنج‌هایی را فراپیش آنان قرار می‌دهد. رمان «پیانیست پیکادلی» نوشته واسینی اَعرَج، نویسنده الجزایزی ساکن پاریس و استاد زبان عربی در دانشگاه پاریس ۳ (سوربن جدید) شرح این ماجراست. این کتاب روایتی است از تلاشی هنری در دل تاریکی جنگ‌های داخلی لبنان که می‌کوشد به‌رغم چهره عبوس ویرانی، رهگشای جان اهل هنر و ادبیات باشد. داستان پیکادلی بیروت داستان زدودنِ خاکستر خاموشی از رخسار هنر است، و میعاد با نمادِ روبه‌فراموشی یک شهر زیبا که روزی روزگاری عروس شهرهای خاورمیانه بود. 
انتهای پیام "
culture,"ایسنا/خوزستان بیست‌وپنجمین جشنواره ملی تئاتر فتح خرمشهر که در اردیبهشت و خرداد ۱۴۰۳ در شهرستان خرمشهر برگزار می‌شود فراخوان داد.
این جشنواره در بخش‌های مسابقه تئاتر صحنه‌ای و مسابقه تئاتر میدانی (خیابانی) به اجرا درمی‌آید.
به گزارش ایسنا، بیست‌وپنجمین جشنواره ملی تئاتر فتح خرمشهر را وزارت فرهنگ و ارشاد اسلامی، اداره کل فرهنگ و ارشاد اسلامی خوزستان، اداره فرهنگ و ارشاد اسلامی شهرستان خرمشهر، انجمن هنرهای نمایشی با مشارکت و همکاری اداره کل هنرهای نمایشی، سازمان منطقه آزاد اروند و فرمانداری ویژه شهرستان خرمشهر در گستره ملی اجرایی می‌کند.
اهداف جشنواره
ـ ترویج نظریه مقاومت و توجه ویژه به منویات مقام معظم رهبری.
ـ معرفی و بازشناخت ارزش های حماسه با شکوه فتح خرمشهر.
ـ پاسداشت دفاع مقدس.
ـ توجه ویژه به اثرگذاری ادبیات و هنر مقاومت در عرصه های مختلف فرهنگی سیاسی.
ـ ترغیب جوانان هنرمند به مشارکت در تولید آثار هنری بر پایه مضامین بومی، ملی و مذهبی.
ـ تکریم و پاسداشت مدافعین حرم و پرداختن به مفهوم مقاومت در زندگی و شهادت سرداران شهید و شهدای مدافع حرم.
بخش‌های جشنواره
ـ مسابقه تئاتر صحنه‌ای
ـ موضوعات آثار نمایشی این بخش شامل جلوه حضور مردم در مقاومت ۴۵ روزه خرمشهر در مقابل دشمن بعثی، فتح خرمشهر، مقاومت و دفاع مقدس، پرداخت به مولفه‌های بومی با رویکرد فرهنگ ایثار اقوام ایران زمین در بستر تاریخ خواهد بود.
ـ اولویت انتخاب در این بخش با نمایش‌هایی خواهد بود که تاکنون هیچ اجرایی از آن‌ها در جشنواره‌های ملی به صحنه نرفته باشد.
ـ علاقه‌مندان به حضور در این جشنواره این بخش باید چهار نسخه از نمایشنامه در قالب فایل PDF برای ارزیابی در مرحله بازخوانی را به همراه سابقه کاری کارگردان به دبیرخانه جشنواره ارسال کنند.
ـ به آثار راه‌یافته در این بخش به تشخیص هیات انتخاب و ستاد جشنواره تا سقف ۳۰۰ میلیون ریال کمک هزینه تعلق خواهد گرفت.
مسابقه تئاتر میدانی (خیابانی)
موضوعات آثار نمایشی این بخش شامل جلوه حضور مردم در مقاومت ۴۵ روزه خرمشهر در مقابل دشمن بعثی، فتح خرمشهر، مقاومت و دفاع مقدس، پرداخت به مولفه‌های بومی با رویکرد فرهنگ ایثار اقوام ایران زمین در بستر تاریخ خواهد بود.
ـ اولویت انتخاب در این بخش با نمایش‌هایی است که تاکنون هیچ اجرایی از آن‌ها در جشنواره‌های ملی روی صحنه نرفته باشد.
ـ متقاضیان این بخش می‌بایست چهار نسخه از ظرح و ایده در قالب فایل PDF برای ارزیابی در مرحله بازخوانی را به همراه سابقه کاری کارگردان به دبیرخانه جشنواره ارسال کنند.
ـ به آثار راه‌یافته در این بخش به تشخیص هیات انتخاب و ستاد جشنواره تا سقف ۱۵۰ میلیون ریال کمک هزینه تعلق خواهد گرفت.
شرایط و مقررات جشنواره
ـ از هر کارگردان تنها یک اثر در یکی از بخش‌های صحنه‌ای و یا میدانی (خیابانی) جشنواره پذیرفته می‌شود.
ـ تعداد آثار پذیرفته شده در جشنواره بر اساس کیفیت اثر و توسط هیات انتخاب تعیین می‌شود.
ـ اولویت انتخاب با آثاری خواهد بود که تا کنون در هیچ جشنواره ملی ارائه نشده باشد.
ـ ارائه مجوز کتبی نویسنده برای تمامی آثار الزامی است.
ـ ستاد برگزاری جشنواره تعهدی در قبال تامین دکور، لباس و وسایل صحنه نمایش‌ها نخواهد داشت و صرفاً امکانات معمول تالارهای نمایشی در اختیار گروه‌ها قرار داده خواهد شد.
ـ تکمیل فرم تقاضا (انتهای فراخوان) و ارسال اثر به منزله پذیرش مقررات جشنواره ار سوی صاحب اثر است.
ـ ستاد جشنواره با توجه به ارزیابی کیفی هیات انتخاب، بعد مسافت از شهر مبدأ، تعداد نفرات گروه و حجم دکور، کمک هزینه تولید را محاسبه و پرداخت خواهد کرد.
ـ مدارک ارسالی می‌بایست به صورت کامل و در زمان مقرر به دبیرخانه تحویل داده شود و ستاد برگزاری مسؤولیتی در قبال آثاری که پس از زمان اعلام شده به دبیرخانه جشنواره رسیده باشد نخواهد داشت.
مدارک مورد نیاز برای حضور در جشنواره
فایل‌های نمایشنامه صحنه‌ای و طرح و ایده میدانی (خیابانی) به صوت قایل PDF چهار نسخه بر روی لوح فشرده.
ـ تکمیل فرم تقاضای حضور در جشنواره (در انتهای فراخوان).
ـ یک قطعه عکس پرسنلی اسکن شده از کارگردان بر روی لوح فشرده.
ـ سوابق کارگردان در یک برگه A۴ به صورت فایل PDF بر روی لوح فشرده.
ـ مجوز نویسنده یا ناشر (به متونی که بدون مجوز نویسنده یا ناشر به دبیرخانه ارسال شوند ترتیب اثر داده نخواهد شد.)
گاه‌شمار جشنواره
آخرین مهلت پذیرش متون: ۲۵ بهمن  ۱۴۰۲
اعلام نتایج بازخوانی متون: هشتم اسفند ۱۴۰۲
آغاز بازبینی آثار: هشتم اردیبهشت  ۱۴۰۳
اعلام نتایج بازبینی: ۲۰ اردیبهشت  ۱۴۰۳
برگزاری جشنواره: ۲۹ اردیبهشت تا سوم خرداد ۱۴۰۳
انتشار فراخوان بیست‌وششمین جشنواره ملی تئاتر فتح خرمشهر (دوره بعدی): سوم خرداد ۱۴۰۳
نشانی دبیرخانه
خوزستان، خرمشهر، بلوار آیت‌الله خامنه‌ای (۴۰ متری)، بوستان سایت اداری، اداره فرهنگ و ارشاد اسلامی، دبیرخانه دائمی جشنواره ملی تئاتر فتح خرمشهر، کدپستی: ۶۴۱۷۸۱۳۱۴۸، تلفن: ۰۶۱۵۳۵۱۳۰۷۰
فرم تقاضای حضور در بیست‌وپنجمین جشنواره ملی تئاتر فتح خرمشهر را از این پیوند قابل دریافت است.
انتهای پیام"
culture,"محتوای تاریخی فیلم سینمایی «ضد» در نشست «چهار دهه روایت سینما از تحولات سیاسی دهه ۶۰» با بحث چالشی درباره تحریف تاریخ در آن مقطع تاریخی بررسی شد.
به گزارش ایسنا، طبق گزارش روابط عمومی فیلم  که اختصاصا در اختیار این رسانه قرار داده است ، همزمان با ادامه اکران فیلم سینمایی «ضد»، محصول سازمان سینمایی سوره، به کارگردانی امیرعباس ربیعی و تهیه‌کنندگی محمدرضا شفیعی، نشست «چهار دهه روایت سینما از تحولات سیاسی دهه ۶۰» شامگاه چهارشنبه ۲۰ دی با حضور جواد موگویی مشاور تاریخی فیلم «ضد»، میلاد دخانچیو محمد رحمانی پژوهشگر تاریخ در سینما بهمن تهران برگزار شد.
 
میلاد دخانچی، منتقد سینما در این نشست گفت: امشب به بهانه اکران فیلم سینمایی «ضد» درباره تاریخ معاصر و وقایعی که تا امروز گریبان‌گیر ماست، صحبت می‌کنیم. البته ما وقتی درباره سینما صحبت می‌کنیم باید بدانیم که وجه فرمی و محتوایی را باید جدا بررسی کرد. در این جلسه هدف ما صحبت درباره فرم و نوع بازی بازیگران، طراحی صحنه و... نیست، بلکه قصد داریم درباره اهمیت تاریخی فیلم نسبت به آن دوره و اهمیت تاریخی آن دوره با وجه کنونی بحث کنیم.
 
در ادامه محمد رحمانی، پژوهشگر تاریخ اظهار کرد: کارگردان و عوامل محترم کار از زاویه هنری به مسایل تاریخی پرداخته‌اند و من به آن‌ها حق می‌دهم که برداشت‌های متفاوتی از آن داشته باشند، اما وقتی از زاویه دید یک نویسنده و تاریخ‌پژوه به فیلم نگاه می‌کنم دچار مغالطه‌ می‌شوم. از نظر من سازمان مجاهدینی که ما طبق اسناد و گفتگوها می‌شناسیم با چیزی که نمایش داده شده، متفاوت است. من معتقدم «ضد» بیشتر فیلمی پروپاگاندا و تبلیغاتی و بنای اثر این است که مخاطب را از سازمان متنفر کند و از نظر من موفق هم ظاهر شده است.
 
او ادامه داد: مساله اینجاست بخشی از مردم و عوام، تاریخ را از فیلم و سریال یاد می‌گیرند و کتاب نمی‌خوانند. در جلسه‌ای که با کارگردان اثر داشتم ایشان گفتند که من یک اثر سینمایی ساختم و معتقدم داستان واقعی آنقدر کشش ندارد که بتوان از آن فیلم و سریال درآورد که من با بخش دوم صحبت ایشان مخالفت کردم.
 
این پژوهشگر تاریخ گفت: من در تحقیقاتم متوجه شدم که ذوالفقاری در فیلم «ضد» مسئول حفاظت یا گارد ریاست‌جمهوری و یک اسم واقعی است که آخرین مسئول گارد ریاست‌جمهوری بوده است، اما هیچ پرونده‌ای وجود ندارد که این آدم را مرتبط با سازمان بداند؛ یعنی ما در فیلم یک اسم واقعی با داستان تخیلی داریم. یا زمانی که در فیلم خبر کنار گذاشتن «بنی صدر» می‌رسد، ما عکس بنی‌ صدر و آیت‌الله منتظری را روی دیوار حزب جمهوری می‌بینیم. در حالی که آیت‌الله منتظری در سال ۱۳۶۴ قائم مقام شد. شاید این نکات مهم نباشد، اما وقتی سال‌ها بعد به این فیلم نگاه شود به عنوان بخشی از تاریخ به آن می‌نگرند. این خودش نوعی تحریف ایجاد می‌کند.
 
رحمانی درباره موضع جمهوری اسلامی و مجاهدین نیز اظهار کرد: نظام جمهوری اسلامی امروز تثبیت‌شده و نیاز نیست مانند دهه ۶۰ با هنر و فرهنگ برخورد کند. در حال حاضر سازمان را در کف خیابان نداریم، پس می‌توان به این مسأله تاریخی عمیق‌تر و انسانی‌تر پرداخت و نیاز به بزرگنمایی نیست.
 
او افزود: اگر ادبیات سازمان را در آن سال‌ها بررسی کنیم، متوجه می‌شدیم که با نهج‌البلاغه و قرآن سروکار دارند، اما فیلم و گفتگوهای اعضای سازمان مافیایی است و نشانی از اسلام ندارد. همچنین کاراکتری که نادر سلیمانی نقش آن را ایفا کرد، مسن بود در حالی که اعضای سازمان مجاهدین خلق جوان بودند و در رأس سازمان کسی با آن سن نداشتند. کاراکتر نادر سلیمانی تیپی بود که بیشتر به حزب توده می‌خورد تا سازمان‌ مجاهدین خلق. مجاهدین افرادی بودند که در هیچ حال اعتراف نمی‌کردند و اگر طبق فیلم، آنقدر ترس رویشان تأثیر می‌گذاشت، خیلی زود فرو می‌ریختند.
در ادامه نشست، جواد موگویی، مشاور تاریخی «ضد» اظهار کرد: از نظر من عنوان پروپاگاندا برای این اثر معنا ندارد و «ضد» یک فیلم انسانی است. این فیلم مستند نیست و کار پژوهشش کاملا در اختیار من نبوده است. از سوی دیگر سینما به گونه‌ای نیست که پژوهشگر یا مشاور، رهبر فکری فیلم باشد.
او در ادامه گفت: من در ۹۰ روز فیلمبرداری دو بار سرصحنه بودم. اتفاقا روز فیلمبرداری سکانس عزل بنی‌صدر هم سرصحنه بودم و ابراز مخالفت هم کردم. آن زمان دکتر شجاعی طراح صحنه و لباس «ضد» به من گفت که می‌خواستم تکثر آرا در حزب نشان دهم. اگر یک مشاور تاریخی بخواهد همه‌چیز در فیلم مرتب باشد باید هر روز سرصحنه برود، در حالی که طراح صحنه و لباس این اثر دکتر شجاعی بود که بارها سیمرغ گرفته است و من به ایشان و تصمیماتشان احترام گذاشتم.
موگویی درباره تحریف و تغییر در سینما نیز اظهار کرد: من با حضور نادر سلیمانی در نقشی که در «ضد» ایفا کرد، مخالف بودم، اما در نهایت ایشان برای این نقش انتخاب شد و خودش هم پذیرفت و همچنین سیمرغ هم گرفت، پس کارش را درست انجام داده است. درباره سن کاراکتر هم باید بگویم ما افرادی مانند پرویز یعقوبی را در سازمان مجاهدین خلق داریم که متولد ۱۳۱۱ است.
مشاور تاریخی فیلم «ضد» تاکید کرد: عالم سینما با عالم کتاب متفاوت است و درام می‌تواند شکل و قیاقه را تغییر دهد. اگر برای ساخت یک فیلم تاریخی بخواهیم سانت به سانت جلو برویم دیگر سینما رسالتی ندارد و انگار کتاب است. در واقع این رویکرد در سینما اصلا همراه ندارد.
 
در ادامه دخانچی، منتقد سینما گفت: این نوع روایت از سازمان مجاهدین خلق، بیشتر ضعف را از جانب جمهوری اسلامی تداعی می‌کند. ما از آن‌ها، تیپ نشان می‌دهیم و وارد جزئیات نمی‌شویم و انگیزه‌های پیچیده آن‌ها را نمی‌توانیم نشان دهیم. ما باید ابتدا درباره صحت تاریخی یک اثر صحبت کنیم سپس درامش را مدنظر قرار دهیم.
 
موگویی هم اظهار کرد: ما باید ساختار سینما و فیلم را بفهمیم و بدانیم با کتاب متفاوت است. به عنوان مثال ما شخصیت‌های سریال «سرزمین مادری» را در تاریخ نداریم، اما این اثر ساخته شده و در حال پخش است. باید توجه کرد که می‌توان تاریخ را تغییر داد، اما این تغییر روایی است و نباید تحریف رخ دهد. من در «ضد» نفوذ را برش زده‌ام و کلاس‌های ایدئولوژیک سازمان و درس‌های نهج‌البلاغه را برش نزده‌ام.
 
رحمانی، پژوهشگر تاریخ در ادامه این سخنان بیان کرد: بخشی از انتقادهای آقای موگویی وارد است؛ من از زاویه دفاع از حقیقت تاریخی به فیلم نگاه می‌کنم نه از زاویه سینما. هرچند با سینما بیگانه نیستم؛ چرا که کارگردانی خوانده‌ام. در حوزه نفوذ ما داستان‌های پیچیده و واقعی داشتیم که اتفاقا درام هم بود و می‌شد آن‌ها را ساخت. به کار بردن اسم واقعی ذوالفقاری و خلق داستان تخیلی از او، تحریف ایجاد می‌کند. فیلم ادعا می‌کند که مستند نیست، اما در آن از سه تصویر مستند بهره برده که مخاطب احساس کند این فیلم بر اساس مستند ساخته شده است.
 
او ادامه داد: در ابتدای فیلم ما این روایت را داریم که در تاریخ ۱۴ اسفند این مجاهدین هستند که میکروفون‌ رئیس‌جمهور را در دانشگاه قطع می‌کنند. در حالی در کتاب «قائله ۱۴ اسفند» که توسط نهاد رسمی قضایی کشور در دهه ۶۰ منتشر شده، اسامی افرادی که برق و میکروفون‌ها را قطع کردند، وجود دارد و از آن‌ها تشکر هم شده است. من حامی جمهوری اسلامی هستم و باور دارم که امروز جمهوری اسلامی تثبیت شده است، بنابراین ما اگر بخواهیم یک تجربه جدی تاریخی کسب کنیم باید این نگاه را کنار بگذاریم. در فیلم اشاره شده است که مجاهدین خلق در تاریخ ۳۰ خرداد از سلاح گرم در خیابان استفاده کرده‌اند در حالی که این خلاف تاریخ است.
رحمانی همچنین اظهار کرد: کتاب «تلخی روایی»، قصه زندگی فردی است که پدرش پاسدار است که با کینه از سازمان مجاهدین خلق وارد جبهه جنگ می‌شود و سال‌ها در اردوگاه بعثی‌ها به سر می‌برد و آنجا طی جلساتی به سازمان می‌پیوندد و در عملیات مرصاد علیه همرزم دیروزش تفنگ می‌گیرد. وقتی ما کاریکاتور سازمان را نشان دهیم و زمانی شخص با واقعیت سازمان مواجه شود، تصور دارد که کل روایت از سازمان دروغ است و به مجاهدین می‌پیوندد.
 
دخانچی، منتقد سینما در ادامه این سخنان اما گفت: روایت نعل به نعل، انتظار اشتباهی از سینما است، اما اینکه سیاست‌گذاری کلان ما آدرس اشتباهی در فیلم بدهد و ما را به سمت دیگری ببرد، غلط است.
 
رحمانی، پژوهشگر تاریخ در ادامه گفت: سازمان مجاهدین خلق بعد از پیروزی انقلاب چند استراتژی را مدنظر قرار داده بود. مجاهدین در مقطع اول، خود را همراه با امام (ره) نشان می‌دهد، اما بخش عمده‌ای از روحانیون و نیروهای انقلابی به هیچ وجه مجاهدین را نمی‌پذیرفتند و حتی خود امام (ره) هم نسبت به آن‌ها بی‌اعتنا بود. ‌در فاز دوم که تا ۳۰ خرداد است، مجاهدین هنوز سلاح گرم نداشتند. بیشتر جذبی‌های سازمان مجاهدین خلق، بچه مدرسه‌ای بودند و بدنه ماشین ترور توسط بچه‌های مدرسه‌ای رخ داده است که اتفاقا از جنایات سازمان بوده است، اما در فیلم بچه‌مدرسه‌ای دیده نمی‌شود. سازمان در این مقطع می‌خواهد به جایی برسد که انقلاب نتواند با او مبارزه کند. ایدئولوژی مسعود رجوی بر این بوده که کشته دهد، اما نکشد تا خود را در این بازه قوی کند. پس اینجا سلاح معنا ندارد و این روایت تاریخی نیست.
 
در ادامه این انتقادها، جواد موگویی، مشاور فیلمنامه «ضد» بیان کرد: در فیلم «ضد» ما چیزی را به سازمان نسبت ندادیم که انجام نداده باشد، بلکه انفجار و نفوذ را به آن نسبت داده‌ایم که بارها انجام داده است. حتی اگر فرض کنیم سازمان در ۳۰ خرداد اسلحه نداشته است، نتیجه را تغییر نمی‌دهد. سازمان مجاهدین خلق اگر می‌خواست وارد فاز سیاسی نشود، پس چرا ۲۲ بهمن اسلحه جمع کرد و از سال ۵۸ خانه تیمی تشکیل داد؟ کشمیری و کلاهی که یک شبه وارد سازمان نشدند. آن‌ها آماده فرصت و سه سال برای ۳۰ خرداد برنامه‌ریزی کرده بودند.
 
او ادامه داد: مسعود رجوی می‌گفت «ما می‌دانستیم تیر خمینی امروز بر سر ما نیاید، فردا می‌آید پس ما باید زودتر بزنیم». نمی‌توان گفت که سازمان به جنگ مسلحانه نیاز نداشت و مردم جذبش می‌شدند. رجوی تصور داشت در ۳۰ خرداد مردم بدون اسلحه با او همراه می‌شوند، اما اینگونه نشد. قبل از ۳۰ خرداد هم منافقین دست به اسحله شدند و بیش از ۳۰ مورد ترور در سطح کشور گزارش شد که حتی اگر بگوییم صحت برخی از اینها مشخص نیست و اثبات نشده است، اما حتما تعدادی کار منافقین بوده و اکنون در بهشت زهرا ثبت است. کارهایی که داعش الان می‌کند مجاهدین ۳۰ سال پیش انجام دادند.
 
رحمانی، پژوهشگر تاریخ اما گفت: ما باید جرأت به خرج دهیم و روایت درست داشته باشیم، روایت درست به معنا دفاع از سازمان نیست. سازمان در مقطعی به این نتیجه رسید که حزب‌اللهی‌های محله‌ای را بزند که سرانگشتان نظام کم شود و جمهوری اسلامی توان مقابله با سازمان را نداشته باشد. سازمان در این حالت آیت‌الله خامنه‌ای را ترور نمی‌کند، بلکه در زمان‌های دیگر این عمل را انجام داده است، اما مربوط به قبل یا روز ۳۰ خرداد نیست. این جابه‌جایی تاریخی در فیلم یک نوع تحریف است. از نظر من این نوع نگاه جواد موگویی آدم را محافظه‌کار می‌کند.
 
  موگویی، مشاور فیلمنامه «ضد» اظهار کرد: اینکه شما از موضع اول که این فیلم با سازمان نسبتی ندارد به جابه‌جایی تاریخی سازمان رسیده‌اید، جای خوشحالی دارد. البته شما با این شیوه بیان و برخورد با فیلم شائبه سفیدشویی منافقین را ایجاد می‌کنید. درحالی که شما با فیلمی طرف هستید که نمی‌توانید بگویید نسبت فاحشی به این گروهک داده است. قطعا ما با یک سازمان ضدانسانی و ضد زندگی روبرو هستیم.
 
او ادامه داد: یک نمونه از جابه‌جایی تاریخی در سینما «ماجرای نیمروز» است. در فیلم سه پاسدار در پاییز ۱۳۶۰ کشته می‌شوند، اما در واقعیت عملیات مهندسی در مرداد ۱۳۶۱ است. نمی‌توان گفت این تحریف تاریخی بلکه این جا به جا کردن تاریخ است. ما در فیلم هیچ چیز را به مجاهدین نسبت ندادیم که نکرده باشد. مگر می‌شود سازمانی با این همه عضو، هیچکدامشان در ۳۰ خرداد اسلحه نداشته باشند. من لیستی دارم که در ۳۰ خرداد چندین کشته ‌شده با ضربه گلوله داریم.
 
موگویی درباره اشاره نکردن فیلم به مذهبی بودن مجاهدین اظهار کرد: برش ما در فیلم تشکیل سازمان و چگونگی پیوستن اعضا به آن نبوده، بلکه نفوذ بوده است. درست است که در فیلم دانش‌آموز دیده نمی‌شود؛ چراکه من مسئول چهار دهه سازمان نیستم. سازمانی که بزرگ‌ترین عملیات تروریستی کیفی را انجام داده و در یک شب مسیر جمهوری اسلامی را تغییر داده و از سال ۱۳۴۴ سرِ پاست قطعا سازمان قوی است. جالب است که ما نمی‌دانیم آن‌ها کجا هستند. طرح اولیه فیلم این بود که سعید با نامزدش خودکشی می‌کند، در حالی که این به معنای تمام شدن سازمان بود. ما روایت را تغییر دادیم که بگوییم سازمان چه بلایی سر جمهوری اسلامی آورده و همچنان ادامه دارد، پس صداقت خود را حفظ کرده‌ایم.
 
دخانچی، منتقد سینما در ادامه جلسه پرسشی را مطرح کرد که چرا سازمان مجاهدین خلق در آن دوره می‌تواند آنقدر جذاب ظاهر شود؟ که موگویی در این‌باره توضیح داد: سال ۱۳۵۷ همه نیروهای مردمی کف خیابان و مردم باهم مهربان هستند. سازمان مجاهدین خلق ویژگی‌هایی داشت که بقیه نداشتند، از جمله اینکه مسلمان و در زمان پهلوی شهید داده بود. همچنین به کار تشکیلاتی وارد بودند و سابقه مبارزاتی داشتند. مهمترین ویژگی سازمان مجاهدین خلق این بود که بیکار بودند و رقیبی برای جذب نداشتند. آن‌ها امام  (ره) را در ظاهر قبول و جذابیت چریکی ـ نظامی داشتند. شاید تعداد مجاهدین خلق به چند صد هزار نفر رسید، اما جمهوری اسلامی و امام (که) میلیونی طرفدار داشتند. اگرچه باید گفت که برای زدن یک نظام، ۵ هزار نفر هم کافی است. مسعود رجوی اگرچه در تاکتیک خوب عمل می‌کرد، اما در استراتژی ضعف داشت و در نهایت هم زورش به امام (ره) نرسید.
رحمانی، پژوهشگر تاریخ درباره نقاط ضعف و قدرت سازمان مجاهدین خلق گفت: ایدئولوژی سازمان به گونه‌ای بود که ساختار داشتند و عدالت‌خواه بودند. همچنین مجاهدین برای افرادش احترام زیادی قائل بود و به نوعی به آنها هویت می‌داد. ضعف سایر ایدئولوژی‌ها هم در پیشرفت این سازمان تأثیر داشت. سازمان تا قبل از تبدیل شدنش به فرقه بیشتر جذاب بود، برای همین جذابیت‌های اول خود را از دست داد؛ چراکه از اخلاق هم فاصله گرفت.
 
دخانچی، منتقد سینما هم گفت: باید بین التزام هنرمند به روایت تاریخی و اقتضائات درام تفکیک قائل شویم. نمی‌توان از دراماتیست انتظار داشت نعل به نعل به تاریخ پایبند باشد، اما باید یک سیاست‌گذاری و روایت متفاوتی از سازمان مجاهدین خلق طلب کنیم که ما را با آن مقطع تاریخی آشنا کند.
انتهای پیام"
culture,"ایسنا/مرکزی دبیرکل جمعیت هلال احمر جمهوری اسلامی با اشاره جایگاه ارزنده داوطلبان و امدادگران هلال احمر که به واسطه جان خود با خدا معامله می‌کنند، گفت: ستاد برگزاری کنگره بزرگداشت ۲۵۰۰ شهید امدادگر تشکیل شده و امور این کنگره در حال پیگیری است.
یعقوب سلیمانی، شنبه شانزدهم دی ماه در همایش ""نکوداشت داوطلبین هلال احمر استان مرکزی و بزرگداشت شهدای امدادگر حادثه تروریستی کرمان"" که در سالن همایش‌های بیت حضرت امام (ره) در خمین برگزار شد، با گرامیداشت یاد شهدای امدادگر اظهار کرد: هدف از برگزاری رویدادهایی مانند هفته فرهنگی، ترویج فرهنگ است تا اندیشه و تفکر امام راحل نسل به نسل گسترش پیدا کند و به فراموشی سپرده نشود پس باید به این رویدادها توجه کرده و به آن تعمق بخشید.
وی ادامه داد: دشمن تمام تلاش خود را به کار گرفت تا اندیشه امام را از نگاه‌ها محو کند چرا که هرکجا یاد، اندیشه و تفکر امام مطرح شده در برابر بی‌عدالتی‌ها، قانون‌شکنی‌ها و نابرابری‌های ایستادگی کرده‌ایم.
سلیمانی تصریح کرد: خیرین با مال خود در راستای کمک به مردم و دستگیری از نیازمندان، جهاد می‌کنند و عده‌ای نیز با جان خود با خدا معامله می‌کنند. امروز در تداوم راه شهدا شاهد فداکاری و جانفشانی دو داوطلب جمعیت هلال احمر در کرمان هستیم.
وی با اشاره به این‌که بیش از ۱۵۹ هزار نفر از شهدای جنگ تحمیلی در سنین ۱۴ تا ۲۵ سالگی بوده اند، گفت: جوانان و نوجوانان بودند که در جنگ در مقابل دشمنان ایستادگی کردند. این راه از زمان انقلاب آغاز شده و با وجود حیله‌های دشمنان، ادامه خواهد داشت. امروز باید در راستای تحقق اهداف انقلاب و نظام مقدس جمهوری اسلامی به وظیفه خود جامه عمل پوشانده و وظایفی را که لازمه کمک به مردم است، انجام دهیم.
وی با بیان اینکه پایه‌های نظام به واسطه شهادت‌ها استوار می‌شود، ادامه داد: امیدواریم با بینش، آگاهی و بصیرت خدمات بشردوستانه به مردم را با نگاهی عمیق، جامه عمل بپوشانیم.
دبیرکل جمعیت هلال احمر اظهار کرد: در جنگ غزه جمعیت هلال احمر به عنوان اولین مجموعه اعلام آمادگی برای کمک کرد. ارسال کمک‌های داوطلبانه به غزه، نشانه همبستگی مردم است.
بازدید از بیت تاریخی امام راحل(ره) و هفته فرهنگی خمین از دیگر برنامه های دبیرکل جمعیت هلال احمر در سفر به استان مرکزی بود.
انتهای پیام"
culture,"شبکه سه سیما از رقابت‌های لیگ ایتالیا، اسپانیا، انگلیس،6 دیدار را امشب به صورت زنده پخش می‌کند.
به گزارش ایسنا، شبکه سه سیما از رقابت های لیگ ایتالیا،اسپانیا، انگلیس، شش دیدار را از امروز شنبه و همچنین روزهای یکشنبه، سه شنبه و چهارشنبه پخش خواهد کرد.
بنابر اعلام شبکه سه سیما، از رقابت‌های جام حذفی اسپانیا دیدار  آراندینا - رئال مادرید امشب شنبه ساعت ۲۳ و ۳۰ دقیقه پرنده پخش می شود و این دیدار را  علیرضاعلیفر گزارش می‌کند.
از رقابت‌های سری آ ایتالیا دیدار امپولی - میلان یکشنبه (۱۷ دی ماه) ساعت ۱۵ پخش می‌شود و  محمدسیانکی این دیدار را گزارش می کند.
از رقابت‌های جام حذفی انگلیس نیز دیدار آرسنال - لیورپول فردا یکشنبه ساعت ۲۰ روی آنتن شبکه سه سیما می‌رود. این دیدار توسط محمدرضا احمدی گزارش خواهد شد.
همچنین از رقابت های جام حذفی اسپانیا دیداز بارباسترو - بارسلونا یکشنبه شب ساعت ۲۳ و ۳۰ دقیقه روی آنتن این شبکه خواهد رفت. این دیدار توسط غلامرضا دادخواه گزارش خواهد شد.
از رقابت های جام اتحادیه انگلیس نیز دیداز  میدلزبرو - چلسی سه شنبه ۱۹ دی ماه ساعت ۲۳ و ۳۰ دقیقه روی آنتن شبکه سه سیما می‌رود. این دیدار را سعید زلفی گزارش خواهد کرد.
همچنین از رقابت های سوپر کاپ اسپانیا نیز  دیدار رئال مادرید - اتلیتکو مادرید چهارشنبه (۲۰ دی ماه) ساعت ۲۲ و ۳۰ دقیقه از این شبکه پخش می شود. این دیدار توسط شهاب وهابی گزارش می‌شود.
این دیدارها در قالب برنامه گزارش ورزشی با اجرای حمید محمدی و حسین اسدی و تهیه کنندگی حسین ذکایی پخش می‌شوند.
انتهای پیام"
culture,"نخستین فراخوان همایش ملی «قند پارسی» در سه بخش تبلیغات تجاری، تبلیغات مسئولیت اجتماعی و تبلیغات فرهنگی منتشر شد.
به گزارش ایسنا، دفتر تبلیغات و اطلاع‌رسانی وزارت فرهنگ و ارشاد اسلامی بر اساس قوانین بالادستی از جمله بندهای ۱۶ و ۲۱ قانون اهداف و وظایف وزارت فرهنگ و ارشاد اسلامی و قانون ممنوعیت به‌کارگیری اسامی، عناوین و اصطلاحات بیگانه با هدف پاسداری از زبان و ادبیات فارسی و ارتقای نقش و کارکرد آن در عرصه تبلیغات در نظر دارد نخستین همایش ملی قند پارسی را در تاریخ ۲ بهمن ۱۴۰۲ در تالار رودکی تهران برگزار کند.
دبیرخانه همایش در بخش مسابقه و تجلیل از آثار برتر از تمامی فعالان و هنرمندان خلاق و نوآور حوزه تبلیغات، دعوت کرده آثار و طرح‌های تبلیغاتی خود را شامل تهیه و تولید نماد، نشان، نشان‌واره (لوگو) و سایر عناوین مشابه در سه بخش تبلیغات تجاری، تبلیغات مسئولیت اجتماعی و تبلیغات فرهنگی با رعایت جنبه‌های خلاق و نوآورانه و درخور فرهنگ غنی پارسی، به دبیرخانه همایش ارسال کنند.
ویژگی‌های الزامی آثار  عبارتند از: استفاده از زبان فارسی سلیس و روان و نام ایرانی در نام‌گذاری محصول یا نشان، تناسب آثار با موضوع تبلیغ، استفاده از عناصر گرافیکی مرتبط با فرهنگ و زبان فارسی، زیبایی و خلاقیت طراحی و آثار باید در قالب‌های چاپی، دیجیتال یا ترکیبی از این دو باشند (مانند طرح‌های بسته‌بندی، طرح‌های تبلیغات محیطی، تبلیغات پخشی و سایر شقوق تبلیغاتی). 
آثار ارسالی باید توسط خالق اثر، صاحب نشان تجاری یا کانون آگهی و تبلیغاتی ارسال شود.
تمامی آثار دریافتی، توسط هیأت داوران متشکل از صاحب‌نظران و متخصصان حوزه زبان و ادبیات فارسی، تبلیغات، بازاریابی و گرافیک ارزیابی شده و از پدیدآورندگان آثار برگزیده در هر بخش قدردانی به عمل خواهد آمد.
نظر به اهمیت گسترش گفتمان فرهنگی- تبلیغاتی در پاسداشت زبان فارسی، از تمامی هنرمندان و خالقان اثر علاقه‌مند به فرهنگ ایرانی و زبان فارسی، دعوت شده آثار خود را به همراه کاربرگ پیوست تا پایان تاریخ ۲۵ دی‌ماه به نشانی پست الکترونیکیinfo@ad.gov.ir   ارسال کنند.
دبیرخانه دائمی همایش قند پارسی با شماره تلفن ۸۸۰۰۷۹۹۵ آماده پاسخگویی به پرسش‌ها و ارائه اطلاعات بیشتر به علاقه‌مندان است.
انتهای پیام"
culture,"مراسم تشییع و خاکسپاری پیکر شهلا لاهیجی روز پنجشنبه برگزار می‌شود.
یه گزارش ایسنا، مراسم خاکسپاری پیکر این ناشر و نویسنده فقید، روز پنجشنبه، ۲۱ دی‌ماه در قطعه ۲۰، ردیف ۱۷ بهشت زهرای تهران برگزار می‌شود.
 بر اساس اطلاعیه اتحادیه ناشران و کتابفروشان تهران، مراسم یادبود او نیز متعاقبا اعلام خواهد شد.
  شهلا لاهیجی متولد اردیبهشت ۱۳۲۱ در تهران، ۱۸ دی‌ماه جاری، بعد از مدتی تحمل بیماری در ۸۱ سالگی درگذشت.
او مدیر انتشارات روشنگران و مطالعات زنان بود.
از شهلا لاهیجی کتاب دوجلدی «پژوهشی در هویت تاریخی زنان ایران» با همکاری مهرانگیز کار منتشر شده است. «تصویر زن در آثار بهرام بیضایی» و ترجمه «زن در جست‌وجوی رهایی» (فراز و فرود جنبش زنان در سوسیال دموکراسی آلمان) از دیگر آثار اوست.
انتهای پیام "
culture,"«شب صمد موحد» به مناسبت انتشار کتاب «در صحبت پیران» تألیف زنده‌یاد صمد موحد برگزار می‌شود.
 به گزارش ایسنا، مجله بخارا هفتصد و بیست و چهارمین شب از شب‌های خود را به نقد و بررسی کتاب «در صحبت پیران» (حوزه عرفانی تبریز) تألیف استاد زنده‌یاد دکتر صمد موحد که در نشر کارنامه منتشر شده، اختصاص داده است.
این مراسم  از ساعت ۱۷ روز شنبه بیست و سوم دی‌ با حضور محمدعلی موحد و با سخنرانی نصرالله پورجوادی، حسین معصومی همدانی، مریم مشرف، مسعود جعفری جزی و سعید کریمی در تالار فردوسی خانه اندیشمندان علوم انسانی به نشانی خیابان استاد نجات‌الهی(ویلا)، چهارراه ورشو، تالار فردوسی برگزار می‌شود.
 صمد موحد (٢ خرداد ۱۳۱۵ ـ ۲۷ آبان ۱۴۰۲) نویسنده، پژوهشگر فلسفه و عرفان و مصحح آثار عرفانی و ادبی بود.
او از شاگردان محمود هومن در دانش‌سرای عالی بود و سال‌ها به‌عنوان استاد فلسفه و عرفان در دانشگاه‌های مختلف، از جمله دانشگاه خوارزمی و دیگر دانشگاه‌ها و مراکز پژوهشی به تدریس پرداخت.
از جمله آثار مهم موحد می‌توان به کتاب‌های: «در صحبت پیران: حوزه عرفانی تبریز از ابراهیم جوینانی تا محمود شبستری»، «کوی طریقت: حالات و کلمات و تحقیقات شیخ صفی‌الدین اردبیلی»، «عارفی با دو چهره: سیری در احوال و آثار محمود شبستری»، «شیخ محمود شبستری: سراینده گلشن راز»، «سرچشمه‌های حکمت اشراق: نگاهی به منابع فکری شیخ اشراق شهاب‌الدین سهروردی» و تصحیح، توضیح و تحلیل آثاری چون «رساله در مناقب خداوندگار» (نوشته فریدون احمد سپهسالار)، «فصوص‌الحکم»، «مجموعه آثار شیخ محمود شبستری: گلشن راز، سعادت‌نامه، حق‌الیقین، مرآت‌المحققین و مراتب العارفین»، «تحفه‌العالم و ذیل‌التحفه» (نوشتۀ میرعبداللطیف شوشتری) و چندین کتاب دیگر اشاره کرد.
 انتهای پیام"
culture,"هجدهم دی‌ماه زادروز بهرام صادقی است؛ نویسنده‌ای که نامش با دو اثر مشهورش «ملکوت» و «سنگر و قمقمه‌های خالی» به جا مانده است.
به گزارش ایسنا، بهرام صادقی در دی‌ماه ۱۳۱۵ در شهر نجف‌آباد اصفهان  متولد شد که دو روایت درباره روز تولد او وجود دارد؛  ۱۵ دی روایت خانوادگی و ۱۸ دی به روایت شناسنامه‌.
او دوران دبستان را در زادگاهش به اتمام رساند و برای دوران متوسطه راهی اصفهان شد و بعد هم برای تحصیل در رشته پزشکی راهی تهران شد.
به گفته خود صادقی، نوشتن را از شش‌سالگی آغاز کرده است؛ «در خود احساسی، چیزی را سراغ داشتم که در بچه‌های هم‌سن و سالم پیدا نمی‌شد. چیزی رنج‌آور و آزاردهنده... آنگونه سهمگین که قادر نبودم با کلمات رایجی که بر سر زبان مردم بود، بازگو کنم. می‌باید ذهنیات خود را، در فرم و شکل دیگری بیان می‌کردم. شکل و فرمی که بعدا به چنگ آوردم که همانا داستان و شعر بود. به مدرسه رفتم و خواندن و نوشتن آموختم و شب‌ها، هنگام نظاره آسمان و ستاره، آن یورش ذهنی را به روی کاغذ می‌آوردم.»
او هم شعر می‌گفت و هم داستان می‌نوشت؛ «پیش از آنکه که قصه بنویسم، شعر می‌گفتم. زمانی که به مدرسه نمی‌رفتم، با شعر الفت بیشتری داشتم. وقتی می‌گویم شعر، قصدم سرودن در اندازه ذهنی یک کودک است. کودکی با حساسیت‌های بیشتر نسبت به سن و سالش. به مدرسه که می‌رفتم، شعرهایم استحکام بیشتری یافت. در اصفهان بود که با اشعار شاعران نوپرداز آشنا شدم. جسته و گریخته کتاب‌هایی به دستم افتاد. با خواندن همین کتاب‌ها بود که فرم و محتوای شعرهایم، رنگ و وزن دیگری گرفت. کلاس ششم طبیعی بودم که به‌جای شعر گفتن، به قصه‌پردازی روی آوردم. فاصله میان نخستین داستانی که نوشتم، و نخستین داستانی که به‌چاپ سپردم، سه داستان بود. «فردا در راه است» اولین قصه من بود که به چاپ رسید. در مجله سخن... اما همکاری من با مطبوعات از طریق شعر بود. سال سوم متوسط با نام مستعار شعر می‌فرستادم.»  او که دوست داشت نام مستعارش از اسم و فامیلی‌اش به دست آمده باشد نام «صهبا مقداری» را برای خود انتخاب کرده بود که درهم ریخته اسم خود، بهرام صادقی بود.
داستان‌هایش را در مجله‌های ادبی چون سخن، صدف، فردوسی، کیهان هفته، جنگ اصفهان، جهان‌ نو و جنگ فلک‌ افلاک منتشر می‌کرد.
هرچند از این نویسنده که از چهره‌های «جُنگ اصفهان» بود، به لحاظ کمی آثار زیادی به جا نمانده است، ولی بسیاری از او به عنوان نویسنده‌ای پیش‌رو نام می‌برند؛ «ملکوت» داستان بلندی از صادقی است که برای نخستین‌بار در شماره ۱۲، یکشنبه ۳ دی ۱۳۴۰ کتاب هفته  چاپ شده بود که در این مجموعه آمده و بعدا هم به‌طور مستقل به چاپ رسید. کتاب «سنگر و قمقمه‌های خالی» اثر شناخته‌شده‌ دیگری از بهرام صادقی است. این کتاب برای نخستین بار در سال ۱۳۴۹ در انتشارات کتاب زمان منتشر شد و در واقع مجموعه‌ای از ۲۴ داستان کوتاه اوست که در فاصله ۱۳۳۵ تا ۱۳۴۶ در نشریه‌هایی نظیر سخن، کیهان هفته، کتاب هفته و فردوسی به چاپ رسیده‌اند.
حسن میرعابدینی در کتاب «صد سال داستان‌نویسی ایران» درباره او نوشته است: «بهرام صادقی دو دسته داستان نوشته است، در داستان‌های اولیه درونی‌ترین جریان‌های روحی انسان‌ها را در شکل‌هایی آن‌چنان تازه بیان می‌کند که مرزهای داستان‌نویسی مألوف را پشت سر می‌گذارد و سبکی نومایه می‌آفریند. اما در داستان‌های دیگرش - که آن‌ها را داستان‌های فلسفی می‌نامیم - یک وضع کلی بشری را مطرح می‌کند. در این داستان‌ها، شخصیت‌ها و مفاهیم رمان «ملکوت» را تمرین می‌کند. در واقع طی نوشتن این آثار است که «ملکوت» در ذهنش شکل می‌گیرد. از این‌رو برای شناخت این رمان باید داستان‌های فلسفی نویسنده را مورد توجه قرار دهیم. درون‌مایه‌ این داستان‌ها مرگ است: «صادقی از ترس مرگ می‌کوشد مرگ را بشناسد و آن را تحقیر کند.»
 بهرام صادقی در مصاحبه‌ای گفته است: «یکی از شرایط داستان و رمان خوب این است که نویسنده مسائل زمان خودش را در قالب شرایط همیشگی زندگی و در قالب زندگی ذهنی همیشگی بشر بیان کند... نه در قالب مسائل روزنامه‌ای زمان.» برای رسیدن به چنین هدفی، در داستان‌های فلسفی‌اش به جای قراردادهای اجتماعی، ماهیت زندگی بشر و آفرینش را زیر ضربه‌های طنزی قرار می‌دهد که با حزن و پوچی شاعرانه‌ای درآمیخته است. صادقی در اولین داستان‌هایش انسان‌هایی را تصویر کرد که با همه تردیدها و شکست‌ها، زندگی را باور داشتند. اما بعد به انسان‌هایی آونگان پرداخت که «در یک مرز میان باور کردن و باور نکردن سرگردان» هستند. «این‌ها دائم به مرحله‌ای از پوچی می‌رسند که واقعا احساس می‌کنند نمی‌توانند خودشان را راضی کنند. من دائم در روح خودم بین این دو جنبه سرگردانم. یک جنبه این امید که شاید بشود خوبی را، عدالت را برقرار کرد، شاید بشود جامعه‌ای ساخت که بتوان در آن زندگی کرد. اما با این همه زندگی پوچ است. بی‌هدف است و به تمامی می‌رسد، اما معلوم نیست چرا؟»
میرعابدینی همچنین با اشاره به تفاوت داستان‌های طنز با داستان‌های فلسفی صادقی نوشته است: «اگر در طنزهای اجتماعی نویسنده، کفه امید به زندگی بهتر - از طریق تمسخر نظم اجتماعی موجود - سنگینی می‌کند، در داستان‌های فلسفی بی‌هدفی و پوچی زندگی عمدگی می‌یابد. جای موقعیت‌های مشخص را غیرواقعیت‌های بی‌زمان گرفته است. و آدم‌های آونگی با ترس و نومیدی گرفتار چنین نیروهای مرموزی می‌شوند که در فهم نمی‌گنجند؛ وضعیتی که هرچند بازتابی فلسفی از چنان شرایط اجتماعی است که انسان‌های بدون تأمین روحی و اجتماعی را گرفتار نومیدی‌ها، محکومیت‌ها و مجازات‌ها می‌کند، اما چنان تجرید و کلیت تخیلی می‌یابد که جنبه‌ای فراواقعی پیدا می‌کند. از زاویه‌ای که صادقی می‌نگرد مسأله‌ای که در اساس درباره آدم‌ها و وقایع عادی است، بعدی متافیزکی می‌یابد. این زمینه در تمام داستان‌های فلسفی نویسنده تکرار می‌شود و غرابتی خاص به آن‌ها می‌دهد. انسان‌های این داستان‌ها که در درک اسرار عالم وجود گم‌ گشته‌اند، در دنیایی نامفهوم می‌زیند که در آن هیچ احساس امنیت و آرامشی نیست.»
بهرام صادقی که در سال‌های پایانی عمرش دیگر داستان نمی‌نوشت، در شامگاه دوازدهم آذر ۱۳۶۳ به دلیل ایست قلبی در منزلش در تهران درگذشت.
 انتهای پیام "
culture,"فراخوان بخش خادمان نشر و ترویج کتاب بیست و یکمین دوره جشنواره انتخاب کتاب سال دفاع مقدس منتشر شد.
به گزارش ایسنا، شاغلان در حوزه‌های کتابداری، اطلاع‌رسانی و رسانه‌ای دفاع مقدس (کتابداران، خبرنگاران و فعالان رسانه‌) سراسر کشور می‌توانند با تکمیل فرم زیر در فرمت اکسل و ارسال گزارشی از فعالیت‌های خود در سال ۱۴۰۱، به پست الکترونیکی جشنواره به نشانی ‌hdbook.ir[@]gmail.com در این رقابت شرکت کنند.
عملکرد سال ۱۴۰۱ کتابداران، خبرنگاران و فعالان رسانه حوزه موضوعی دفاع مقدس در این برنامه ارزیابی خواهد شد.
این برنامه ذیل بخش «خادمان نشر و ترویج کتاب» انجام می‌شود که یکی از بخش‌های جانبی دوره بیست و یکم جایزه کتاب سال دفاع مقدس است.
انتهای پیام"
culture,"تفاهم‌نامه حج تمتع ۱۴۰۳ میان ایران و عربستان امضا شد.
به گزارش ایسنا، سیدعباس حسینی ـ رئیس سازمان حج و زیارت ـ که شامگاه یکشنبه ۱۷ دی‌ماه به دعوت وزارت حج و عمره عربستان و برای مذاکره درباره اعزام زائران به حج تمتع ۱۴۰۳ راهی عربستان شد، از امضای تفاهم‌نامه حج تمتع سال ۱۴۰۳ میان دو کشور خبر داد.
در این نشست که معاون حج و عمره این سازمان، سفیر ایران در عربستان، سرکنسول جمهوری اسلامی ایران در جده، نماینده بعثه مقام معظم رهبری، رئیس مرکز حج و زیارت و مدیر دفتر نمایندگی سازمان در عربستان نیز حضور داشتند، طرفین درباره موضوعات مربوط به حج از جمله تعداد حجاج و عوامل اجرایی، خدمات مشاعر، رمی جمرات، انتقال دارو و خدمات پزشکی حج، تسهیلات مورد نظر در امور اجرایی و عملیاتی حج، همچنین پیگیری حقوق خانواده شهدای منا و مجروحان حادثه مسجدالحرام گفت‌وگو و تبادل نظر کردند.
سازمان حج و زیارت پیش‌تر اعلام کرده بود سهمیه حج ایران در سال ۱۴۰۳ حدود ۸۲ هزار و ۵۰۰ نفر است. همچنین هزینه علی‌الحساب این سفر ۱۴۰ میلیون تومان اعلام شده بود. ثبت‌نام حج تمتع از روز جمعه ۱۵ دی‌ماه آغاز شده و با فراخوان اولویت‌ها همچنان ادامه دارد.
حسینی، رییس سازمان حج و زیارت همچنین قرار بود در این سفر، حل مشکل پروازهای عمره با عربستان را پیگیری کند. این سازمان هنوز نتیجه این مذاکرات را اعلام نکرده و در تایید و یا رد خبر «لغو عمره» که در برخی رسانه‌های داخلی منتشر شده، تا کنون اظهارنظری نداشته است.
سازمان حج و زیارت پیش‌تر پروازهای عمره را به دلیل صادر نشدن مجوز، تا ۲۴ دی‌ماه تعلیق کرده بود.
انتهای پیام"
culture,"مهسا قریشی فرزند بیتا فرهی خبر داد که بخشی از کتیبه سنگ مزار مادرش را که عکس این هنرمند بر آن نصب شده بود، چند روز بعد از نصب و پس از مراسم چهلم این هنرمند، از مزارش برداشته شده است.
او که با خبرنگار ایسنا گفتگو می کرد، در جملات کوتاهی گفت: شگفت زده ام و در عجبم اگر این کتیبه مشکلی داشت که چرا به ما قبل برداشته شدنش اطلاع ندادند و اگر قانونی در این زمینه بوده است _ که من شخصا از آن اطلاعی نداشتم _ پیش از نصب اطلاع رسانی نشده بود چون این اتفاق در شان مزار یک هنرمند مردمی نیست.
مهسا قریشی در عین حال گفت: من هنوز چون جزییات ماجرا برای خودم روشن نیست، صبر می کنم تا دوستانم که در ایران پیگیر این موضوع از مسئولان بهشت زهرا هستند، پاسخ قانع کننده ای بدهند.
سنگ مزار بیتا فرهی با کتیبه
بیتا فرهی ۴ آذر ماه در سن ۶۵ سالگی از دنیا رفت و طبق وصیت خودش در خاک ایران و کنار مادرش در قطعه ۷۹ ردیف ۶۴ شماره ۶۳ بهشت زهرا و در میان مردم به خاک سپرده شد.
«هامون»، «برادرم خسرو»، «دوران عاشقی»، «در انتظار معجزه»، «خاک آشنا»، «خون بازی»، «خانه‌ای روی آب»، «اعتراض»، «کیمیا»، «بانو»، «لامینور»، «ولایت عشق»، «سرزمین مادری» و... از جمله آثاری است که بیتا فرهی در آنها به ایفای نقش پرداخته است.
سنگ مزار بیتا فرهی بدون کتیبه
انتهای پیام"
culture,"همزمان با تمدید فراخوان نخستین جایزه بین‌المللی داستان کوتاه گارنت، هیات انتخاب و داوری این رویداد معرفی شدند.
به گزارش  ایسنا، لیلی رشیدی (بازیگر تئاتر، سینما و تلویزیون)، آتوسا صالحی (شاعر، نویسنده، مترجم و ویراستار ادبیات کودکان و نوجوانان)، پوریا عالمی (نویسنده، طنزنویس و روزنامه‌نگار)، احسان عبدی‌پور (کارگردان و فیلم‌نامه‌نویس سینما) و فرزاد فربد (مترجم در زمینه برگردان آثار ادبیات گمانه‌زن) آثار رسیده به جایزه بین‌المللی داستان کوتاه گارنت را داوری خواهند کرد.
دبیر جایزه سارا سالار (نویسنده‌ و مترجم) است.
بنا بر اعلام، همچنین در پی استقبال مخاطبان، مهلت ارسال اثر به این رویداد برای علاقه‌مندان تا ۳۰ دی تمدید شد. 
علاقه‌مندان در سنین مختلف می‌توانند آثار خود را به دبیرخانه ارسال کنند. 
همچنین براساس اعلام دبیرخانه، جوایز این رویداد بدین شرح است:
جایزه اختصاصی برای یک نفر (بخش بزرگسال): اقامت ادبی کوتاه‌مدت در فرانسه (رزیدنسی نویسندگی)
نفر اول (هر رده سنی): ۱۲ میلیون تومان جایزه نقدی به همراه دیپلم افتخار
نفر دوم (هر رده سنی): ۹ میلیون تومان جایزه نقدی به همراه دیپلم افتخار
نفر سوم (هر رده سنی): ۶ میلیون تومان جایزه نقدی به همراه دیپلم افتخار
۱۰ نفر قابل تقدیر: ۲ میلیون تومان جایزه نقدی.
در این رویداد همچنین جایزه ویژه هوشنگ مرادی کرمانی به انتخاب این نویسنده پیشکسوت به یک نفر اهدا می‌شود. 
  موضوع داستان‌های ارسالی در این جشنواره آزاد و در ۲ رده سنی ۱۲ تا ۱۸ سال و رده سنی آزاد بالای ۱۸ سال برای تمام فارسی‌زبانان ایران و جهان طراحی شده است. 
اختتامیه نخستین جایزه داستان‌نویسی گارنت اسفند ۱۴۰۲ برگزار خواهد شد. 
 انتهای پیام 
 "
culture,"ایسنا/اصفهان یک نویسنده زواره‌ای گفت: از نویسندگان شهرستان اردستان آن طور که شایسته است حمایت نمی‌شود، فقط با تلاش خودم برای چاپ برخی از کتاب‌هایم با خیران رایزنی کردم و توانستم بخشی از هزینه‌ها را تأمین کنم.
محمدعلی عظیمیان زواره در گفت‌وگو با ایسنا، اظهار کرد: در سال ۱۳۳۵ در محله پامنار زواره به دنیا آمدم. مرحوم پدرم علاوه بر اینکه از ذاکران و مداحان اهل‌بیت در زواره به شماره می‌آمد، از پرستاران تجربی منطقه نیز محسوب می‌شد و سال‌های زیادی خدمات به مردم ارائه می‌کرد.
وی با اشاره به خلاصه‌ای از دوران تحصیل و خدمت سربازی خود، افزود: از سال ۱۳۸۰ پس از آنکه استخدام آموزش و پرورش شده بودم با توجه به علاقه‌ای که به زادگاهم زواره داشتم کار نویسندگی را شروع کردم. البته از ۱۳۵۴ در خدمت سربازی گاهی شعر می‌گفتم و مطالبی می‌نوشتم ولی کار نویسندگی را به صورت جدی از سال ۱۳۸۰ شروع کردم.
این نویسنده با بیان اینکه از سال ۱۳۸۰ تاکنون ۱۵ جلد کتاب با موضوعات تاریخی، مذهبی، اجتماعی، آداب و رسوم و... نویسندگی کردم که ۱۱ جلد آن چاپ شده است، گفت: نغمه‌های محرم، محرم و هیاهوی عشق در زواره، سیمای تاریخ و فرهنگ زواره‌، زواره نگین کویر، سادات طباطبایی از آغاز تا امروز در سه جلد و گلچین اشک از جمله کتاب‌هایی است که چاپ شده است.
عظیمیان، گرانی کاغذ و وضعیت بد مالی را از مهم‌ترین دلایل عدم چاپ کتاب‌هایی که نویسندگی کرده است، عنوان کرد و گفت: قبلاً با یک مبلغی می‌توانستم هزار جلد کتاب چاپ کنم در صورتی که اکنون با همان پول ۱۰۰ جلد کتاب هم نمی‌شود چاپ کرد.
وی در خصوص حمایت‌هایی که مسئولین از وی انجام دادند، گفت: از نویسندگان شهرستان اردستان آن طور که باید و شایسته است حمایت نمی‌شود، فقط با تلاش خودم برای چاپ برخی از کتاب‌هایم با خیرین رایزنی کردم و توانستم بخشی از هزینه‌ها را تأمین کنم. اکنون آن موضوعی که باعث شده آثارم را به چاپ نرسانم وضعیت مالی است.
این نویسنده با بیان اینکه آثار نه فقط من بلکه همه نویسندگان شهرستان اردستان کمتر دیده می‌شود و گاهی ما خودمان باید برای کتاب‌هایمان در کتابخانه‌ها، فروشگاه‌ها و حتی ادارات تبلیغ کنیم، بیان کرد: شاید اگر عشق و علاقه به نویسندگی و فعالیت فرهنگی در نویسندگان شهرستان نبود بسیاری از نویسندگان این شهرستان عطای نویسندگی را به لقایش می‌بخشیدند، ولی علاقه‌ای که به این کار هست موجب شده با تمام موانع و بی‌توجهی‌هایی که وجود دارد به کارمان ادامه دهیم.
انتهای پیام"
culture,"صداوسیما علاوه بر راه‌اندازی ۲۰۰ شبکه برای نامزدها در انتخابات پیش‌رو یک صفحه از تلوبیون را هم در اختیار هر نامزد قرار خواهد داد.
به گزارش ایسنا، انتخابات دوازدهمین دوره مجلس شورای اسلامی اسفندماه جاری برگزار می‌شود؛ رئیس سازمان صداوسیما در چهارمین نشست افق تحول رسانه ملی در مهر ماه بود که از استقرار ۲۰۰ فرستنده برای ۲۰۰ حوزه انتخابیه و تاسیس شبکه انتخابات خبر داد.
۲۴۳ فرستنده شناسایی شده که امکان استفاده از آن‌ها در بحث تبلیغات انتخاباتی نامزدها در حوزه‌های انتخابیه وجود دارد. بر اساس بررسی‌هایی که صورت گرفته امکان ایجاد حدود ۲۰۰ شبکه اختصاصی محلی برای ۲۰۰ حوزه انتخابیه وجود دارد و اکثر حوزه‌های انتخابیه را پوشش می‌دهد. 
اعلام شده است تولید محتوا بر عهده خود نامزدهاست و طبق اصول قانونی ستاد انتخابات که وزارت کشور گذاشته در قالب همان ضوابط، محتوا هر طور که می‌خواهند در هفت روز تبلیغات انتخابات به صورت ۲۴ ساعته پخش می‌شود.
رییس صداوسیما به تازگی از اختصاص یک صفحه تلوبیون به نامزدهای انتخابات خبر و در این زمینه توضیح داد: تلوبیون یک صفحه در اختیار هر نامزد قرار خواهد داد که بتواند ویدئوی تبلیغاتی خود و اطلاعات مکتوب دیگری که صلاح می‌داند به اطلاع عموم برساند و بر روی آن صفحه بارگذاری کند.
جبلی درباره علت این تصمیم توضیح داده است: اهمیت تلوبیون از این نظر است که سکویی با ۲۵ میلیون کاربر است.
انتهای پیام"
culture,"دبیر ستاد امر به معروف و نهی از منکر دوره آموزشی ستاد امر به معروف و نهی از منکر را نمونه کاملی از مدل و متدهای آموزشی روز عنوان کرد و تصریح کرد: محتوای این دوره متناسب با دوره کارشناسی است، یعنی مباحث دوره به گونه‌ای تنظیم شده که برای متوسط جامعه مفید باشد.
به گزارش ایسنا،حجت‌الاسلام والمسلمین محمدحسین طاهری آکردی در نشست غیر حضوری(وبینار) پرسش و پاسخ در خصوص اصول اعتقادات دوره آموزشی این ستاد، با تسلیت ایام رحلت آیت‌الله مصباح از ایشان به عنوان نماد بصیرت یاد کرد و گفت: در این ایام یاد و خاطره شهید کاظمی آشتیانی که نماد پیشرفت هستند را نیز گرامی می‌داریم.
وی همچنین شهید سردار سلیمانی را نماد مقاومت دانست و با تسلیت حادثه کرمان تأکید کرد: مکتب شیعه با شهادت زنده است، مکتبی که شهادت دارد اسارت ندارد. دشمن خیال می‌کند با به شهادت رساندن زائران می‌تواند مکتب شهادت را از بین ببرد، در حالی که تاکنون نتیجه عکس داده است. امروزه شاهدیم که قریب به 30 میلیون زائر در ایام اربعین به کربلا می‌روند.
دبیر ستاد امر به معروف و نهی از منکر در ادامه سخنان خود به تشریح راهبردها و ظرفیت‌های دوره آموزشی ستاد پرداخت و نخستین گام برای امر به معروف و نهی از منکر صحیح را شناخت معروفات و منکرات دانست و بیان داشت: اولین کار یک مسلمان شناخت اسلام است، برای شناخت اسلام باید خداشناسی، معادشناسی، اصول شناسی و... صورت گیرد، از این رو ما ابتدای دوره موضوع اسلام شناسی را قرار دادیم.
وی افزود: مگر می‌شود بدون اثبات اختیار، امور فطری، وحی، قرآن، جامعیت و خاتمیت اسلام، امامت و مهدویت وارد بحث امر به معروف و نهی از منکر شویم. هر مسلمانی در هر کاری می‌خواهد وارد شود باید مبانی اسلام را بشناسد که فریضتین یکی از این موضوعات است.
طاهری آکردی دومین گام برای امر به معروف و نهی از منکر را شناخت مبانی فریضتین براساس قرآن و روایات عنوان داشت و تأکید کرد: پس از کتاب و روایت، آمران به معروف و ناهیان از منکر باید نسبت به فریضتین در سیره و سنت اهل بیت(ع) نیز شناخت پیدا کنند تا بدانند ائمه اطهار(ع) با ناهنجاری‌های اجتماعی چگونه برخورد می‌کرده‌اند.
این مقام مسئول با بیان این‌که انقلاب ما اسلامی بوده و براساس دیدگاه‌های امام راحل و رهبر معظم انقلاب اداره می‌شود، گفت: سومین گام دوره آموزشی ستاد امر به معروف بیان دیدگاه‌های امامین انقلاب در بحث فریضتین است.
وی شناخت مباحث حقوقی امر به معروف و نهی از منکر و همچنین شبهه شناسی در بحث فریضتین را گام‌های بعدی پیش بینی شده در دوره آموزشی برشمرد و خاطرنشان کرد: در شبهه شناسی به مباحث کلامی پرداخته می‌شود. چرا که شناخت مباحث کلامی و اعتقادی بر هر مسلمانی واجب است. این اعتقادات نیز تقلیدی نیستند.
دبیر ستاد امر به معروف و نهی از منکر با تأکید بر این‌که آمر به معروف و ناهی از منکر باید نسبت به اسلام، دیدگاه قرآن و روایات و امامین انقلاب در بحث فریضتین، مباحث حقوقی مرتبط با فریضتین و شبهه شناسی شناخت کافی داشته باشد، بیان داشت: ما می‌خواهیم از میان شرکت کنندگان مربی انتخاب و تربیت کنیم تا از میان این مربیان، اساتید برای دانشگاه‌ها، مرکز علمی و ادارات و... تربیت کنیم.
وی دوره آموزشی ستاد امر به معروف و نهی از منکر را نمونه کاملی از مدل و متدهای آموزشی روز عنوان کرد و تصریح کرد: محتوای این دوره متناسب با دوره کارشناسی است، یعنی مباحث دوره به گونه‌ای تنظیم شده که برای متوسط جامعه مفید باشد، در حقیقت این دوره برای افرادی دارای تحصیلات عالیه و افرادی که سطح‌شان پایین تر است، تنظیم نشده بلکه حد وسط را در نظر گرفته‌ایم. در حقیقت این دوره آموزشی یک بسته آموزشی کامل برای آمران به معروف و ناهیان از منکر است.
در ادامه این نشست علمی طاهری آکردی به پرسش‌های حاضران همانند فلسفه حجاب، جبر و اختیار در عمل، جایگاه قرآن و روایات، صفات خداوند متعال، واجب الوجوب بودن باری تعالی، واجب و ممکن، ضروری و ممکن، شبهات روشنفکران، عقل گرایی، اصل نیاز به وحی و عقل، اخلاق و احکام، و... پاسخ داد.
انتهای پیام"
culture,"اداره کل حج و زیارت تهران به کارگزاران زیارتی این استان اطلاع داد به دلیل صادر نشدن مجوز پروازها، اعزام کاروان‌های عمره از استان تهران تا ۲۴ دی‌ماه عقب افتاد.
به گزارش ایسنا، در این اطلاعیه که صرفا درباره وضعیت پروازها و اعزام کاروان‌های استان تهران است، آمده که «به دلیل دریافت نشدن مجوزهای پروازی توسط شرکت هواپیمایی، تمام پروازهای عمره از مبدأ استان تهران تا تاریخ ۱۴۰۲/۱۰/۲۴ لغو می‌شود.» همچنین در این اطلاعیه عنوان شده است درباره پروازهای روز ۲۵ دی‌ماه به بعد نیز متعاقبا اعلام وضعیت خواهد شد.
با وجود این اطلاعیه که از سوی اداره کل حج و زیارت استان تهران و خطاب به کارگزاران زیارتی این استان صادر شده است، هنوز سازمان حج و زیارت درباره وضعیت پروازهای عمره اظهارنظر نکرده و یا اطلاعیه‌ جدیدی نداشته است.
بنابر اعلام قبلی این سازمان، قرار بود پروازهای عمره پس از حدود هشت سال وقفه، از ۱۳ دی‌ماه برقرار شود که به دلیل دریافت نشدن مجوز نهایی و لازم برای ورود هواپیماهای جمهوری اسلامی ایران به کشور عربستان و فرودگاه جده، این پروازها لغو شد.
قرار بود زائران عمره از ۱۰ ایستگاه پروازی تهران، مشهد، اصفهان، تبریز، ساری، شیراز، یزد، اهواز، کرمان و زاهدان به عربستان اعزام شوند و نخستین پرواز هم قرار بود از ایستگاه پروازی تهران باشد که بنابر اطلاعیه اخیر، پروازها از این مبدأ تا ۲۴ دی‌ماه به تعویق افتاده است.
سازمان هواپیمایی پیش‌تر اعلام کرده بود در حال رایزنی و پیگیری برای برقراری پروازهای عمره است. همچنین اعلام شد امروز (یکشنبه ۱۷ دی‌ماه) دور جدید مذاکرات با مقامات عربستانی برای رفع مشکل پیش‌آمده، آغاز شده که هنوز نتیجه آن اعلام نشده است.
گفته شده است در صورت حل شدن مشکل پرواز حدود ۶۲ هزار زائر توسط دو شرکت هواپیمایی ایران‌ایر و معراج به عربستان اعزام می‌شوند.
انتهای پیام"
culture,"ایسنا/اصفهان کارگردان نمایش «دستمال من زیر کدوم درخت آلبالو گم شده؟» گفت: امیدوارم حداقل جامعۀ جوان و دانشگاهی به تماشای این اثر بنشینند که به نوعی دفتر خاطرات نمایشی من است، زیرا واقعاً نمی‌دانم با این قصه، کار دیگری برای اجرا به روی صحنه ببرم یا خیر.
سعید محسنی با اشاره به شکل‌گیری ایدۀ اولیه نمایش «دستمال من زیر کدوم درخت آلبالو گم شده؟» گفت: این ایده از سال‌های خیلی دور می‌آید؛ شاید دهه ۷۰ و دوران دانشجوییِ من که به شکل‌های مختلفی این نمایشنامه و ایده بازنویسی شد اما هیچ‌وقت رضایت کافی و وافی برای به صحنه بردن آن را نداشتم. ایام قرنطینه‌ای که به‌واسطۀ کرونا رخ داد فرصتی را در اختیار من قرار داد تا بتوانم روی متن کار کنم و آن را به پایان برسانم و پس از آن، درگیر کارهای اجرایی شدیم.
او درباره هدف خود از اجرای این نمایش نیز توضیح داد: قصد آموزش نداشتم و بیشتر یک دل‌مشغولی بود تا اینکه هدف خاصی را دنبال کرده باشم. یک برگردان شخصی از من با واژۀ تئاتر بود.
کارگردان نمایش «دستمال من زیر کدوم درخت آلبالو گم شده؟» افزود: مخاطب این نمایش بزرگسالانی هستند که ترجیحاً به حوزه تئاتر علاقه‌ دارند، چراکه راحت‌تر با این نمایش ارتباط خواهد گرفت.
محسنی درباره داستان نمایش «دستمال من زیر کدوم درخت آلبالو گم شده؟» گفت: «نیلو»، بازیگر اسبق تئاتر، در شرایطی که تئاتر و ایمان خود نسبت به صحنه را از دست داده، تصمیم به فروش خانه پدری خود می‌گیرد، اما با یک‌سری شماره تلفن بر دیوارهای خانه مواجه می‌شود. او با شماره‌ها تماس می‌گیرد. یکی از شماره‌ها، متعلق به فردی به نام «صابر» است که ادعا می‌کند بنگاه تئاتر تلفنی دارد و حاضر است برای «نیلو» اجرا کند؛ و در واقع سرآغاز سلسله اتفاقاتی است که «نیلو» را به مرور خاطرات گذشته وا می‌دارد.
او با اشاره به طرح پوستر این نمایش، اضافه کرد: این پوستر از آن دسته پوسترهایی است که مخاطب پس از تماشای اثر، راحت‌تر می‌تواند آن را متوجه شود، اما فرو ریختنِ لایه لایۀ باورهای «نیلو» و چشم‌اندازی است که ما به‌عنوان مخاطب نسبت به صحنه داریم.
این دانش‌آموخته کارگردانی تئاتر با بیان اینکه شماره تلفن‌ها به دستمال تشبیه نشده است، گفت: اساساً ماجرای این نمایش، گم شدن دستمال و این است که زیر کدام درخت آلبالو گم شده است؟ و درواقع سوال این است که دستمال زیر کدام‌یک از درخت‌های آلبالوی زندگیِ نیلو گم شده است؟
محسنی درباره چالش‌ها و محدودیت‌های حوزه تئاتر گفت: عملاً هیچ چالش و محدودیتی نداریم و قصه نمایش ما پاسخ به همین «هیچی» است. او در پاسخ به پرسش اینکه آیا پیشنهادی برای ارتقای سطح کیفی تئاتر و هنرهای نمایشی دارید، پس از سکوتی طولانی در یک کلمه گفت: «خیر»
کارگردان نمایش «دستمال من زیر کدوم درخت آلبالو گم شده؟» در پایان ضمن تشکر از خبرگزاری ایسنا، خاطرنشان کرد: امیدوارم حداقل جامعه جوان و دانشگاهی این لطف را در حق من بکنند و به تماشای این اثر بنشینند که به نوعی دفتر خاطرات نمایشی من است، زیرا واقعا نمی‌دانم با این قصه، کار دیگری برای اجرا به روی صحنه ببرم یا خیر.
به گزارش ایسنا، تالار هنر تا ۲۹ دی‌ماه میزبان نمایش «دستمال من زیر کدوم درخت آلبالو گم شده؟» است. این نمایش که به نویسندگی و کارگردانی سعید محسنی و بازیگری مژگان نوایی و مهرزاد مشکل‌گشا تهیه شده است، از ساعت ۱۹:۳۰ در سالن تماشای تالار هنر اصفهان روی صحنه می‌رود.
انتهای پیام"
culture,"حجت الاسلام خداداده از اعلام آمادگی قریب به ۶ هزار مسجد برای برگزاری کرسی‌های تلاوت خبر داد و گفت: از این تعداد ۳۷۶۰ مسجد (کانون) در حال حاضر کرسی‌ تلاوت قرآن را به شکل مستمر برگزار می‌ کنند.
به گزارش ایسنا به نقل از روابط عمومی ستاد هماهنگی کانون‌های فرهنگی هنری مساجد کشور، دومین نشست هم‌اندیشی و هم افزایی نهادهای قرآنی کشور در اجرای طرح ملی «مسجد پایگاه قرآن» در محل این ستاد برگزار شد.
در این نشست رئیس و معاونین ستاد هماهنگی کانون های مساجد کشور، رئیس شورای توسعه فرهنگ قرآنی، مدیرکل قرآن و عترت وزارت آموزش و پرورش، نمایندگانی از معاونت قرآن و عترت وزارت فرهنگ و ارشاد اسلامی، حوزه های علمیه کشور، مرکز طبع و نشر قرآن، سازمان دارالقرآن الکریم، سازمان اوقاف، معاونت امور اجتماعی و فرهنگی شهرداری تهران و مرکز توسعه فرهنگ و هنر در فضای مجازی حضور داشتند.
در ابتدای این نشست مهدی مقدم -معاون فرهنگی هنری ستاد هماهنگی کانون های مساجد- ضمن ارائه گزارشی از اقدامات انجام شده در اجرای طرح ملی «مسجد پایگاه قرآن» اظهارکرد: تاکنون بیش از ۴ هزار قاری برای شرکت و حضور در این طرح ملی اعلام آمادگی کرده و در سامانه بچه‌های مسجد ثبت نام کرده‌اند.
وی تصریح کرد: ۴ هزار مسجد نیز در سراسر کشور آماده اجرای این طرح هستند. هرچند این تعداد در مقایسه با تعداد مساجد کشور، آمار بالایی نیست اما به نظر می‌رسد با تقویت شبکه مردمی و رفع موانع موجود و البته با برنامه‌ریزی منسجم در تمام بخش‌ها بتوانیم به هدف مد نظر برسیم. همچنان که طرح ملی «تلاوت نور» شامل قرائت یک صفحه از قرآن بعد از نماز در مساجد به یک طرح موفق تبدیل شد و امروز به لطف خدا در اغلب مساجد کشور برگزار می‌شود و کمتر مسجدی را سراغ داریم که این طرح در آن اجرا نشود.
از چهره‌های شاخص و موثر قرآنی انتظار داریم
در ادامه حجت الاسلام خداداده -رئیس ستاد هماهنگی کانون‌های فرهنگی هنری مساجد کشور- اظهارکرد: امروز واقعیت بیرونی ما در مساجد این است که بین مسجد و قاریان و موسسات قرآنی فاصله افتاده است و اغلب ائمه جماعات برای برپایی مجالس تلاوت قرآن و محافل قرآنی، به راحتی به قاریان دسترسی ندارند.
وی با ارائه توضیحی درباره راه اندازی بانک اطلاعات قاریان در سامانه بچه‌های مسجد گفت: در این سامانه برای هر قاری یک صفحه شخصی و پروفایل تعریف شده و قاریان عزیز می‌توانند پس از انجام مراحل اولیه ثبت نام و تایید،  نمونه قرائت‌ها و سوابق، مدارک و... خود را در آن بارگذاری کرده و برای مشارکت در برپایی کرسی های تلاوت اعلام آمادگی کنند. ائمه محترم جماعات مساجد هم می توانند از این طریق قاریان را برای برپایی کرسی‌های تلاوت دعوت نمایند.
رئیس ستاد هماهنگی کانون های فرهنگی هنری مساجد کشور با اشاره به تاثیر چهره های قرآنی و حضور آنها برای جریان آفرینی در اجرای مطالبه مقام معظم رهبری مبنی بر تبدیل مساجد به پایگاه های قرآن، تصریح کرد: از چهره‌های شاخص و موثر قرآنی انتظار داریم با مشارکت در این طرح ما را در جریان سازی برای تبدیل مساجد به پایگاه قرآنی یاری کنند.
وی در بخش دیگری از سخنان خود با اشاره به مراحل پیشرفت بانک اطلاعات قاریان گفت : تا این لحظه اطلاعات ۲ هزار و ۵۰۰ قاری در این سامانه وارد شده، با آنها تماس گرفته و درباره طرح توضیح داده شده است. قریب به ۶ هزار مسجد هم برای برگزاری کرسی‌های تلاوت اعلام آمادگی کرده‌اند یعنی علاقمند هستند که در این طرح مشارکت داشته باشند. از این تعداد ۳۷۶۰ مسجد (کانون) در حال حاضر کرسی‌های تلاوت را به شکل منظم برگزار می‌ کنند.
سنت حسنه «تلاوت نور» از ابداعات مبارک کانون های مساجد بود
در بخش دیگری از این نشست حجت الاسلام سید مصطفی حسینی -دبیر شورای توسعه فرهنگ قرآنی کشور- ضمن تقدیر از این طرح اظهار کرد: مقام معظم رهبری جایی در سخنان خود فرمودند «نسبت فعالیت‌های قرآنی در کشور قبل از انقلاب و بعد از انقلاب یک به هزار هم نیست، اما برخی از فعالیت‌ها وجود دارند که قبل از انقلاب انجام می شد اما امروز اجرا نمی‌شود از جمله بحث برگزاری جلسات قرآن خانگی»  که مغفول مانده است.
وی ادامه داد: طرح تلاوت نور در مساجد که امروز اجرا می شود یکی از شاخص ترین برنامه های قرآنی است که مبدع آن ستاد هماهنگی کانون های فرهنگی هنری مساجد کشور بود و در حال حاضر نیز با استقبال گسترده مساجد استمرار دارد.
دبیر شورای توسعه فرهنگ قرآنی کشور در ادامه سخنان خود با اشاره به فرمایشات رهبر انقلاب درباره کانون های مساجد و لزوم همراهی و همیاری با بسیج گفت:همانطور که مقام معظم رهبری بر موضوع همکاری و همیاری کانون های مساجد و بسیج تصریح کردند در این طرح نیزباید بسیج حضور فعال داشته باشد.  
«جلسات خانگی قرآن» به عنوان یکی از مطالبات رهبری مغفول مانده
حجت الاسلام حسینی با بیان جمله‌ای از سردار شهید حاج قاسم سلیمانی ادامه داد: جاح قاسم عزیز به ما یاد داد که «باید به این بلوغ برسیم که نباید دیده شویم آنکه باید ببیند می‌بیند» در عملیاتی کردن و اجرای این طرح هم این آموزه را به خاطر داشته باشیم علاوه بر این که موضوع تبدیل مسجد به پایگاه قرآنی، مطالبه و امر رهبری است و تلاش ها و هم افزایی ها در این عرصه باید صدچندان باشد. امروز عدم حضور مدیران برخی از نهادهایی که مستقیما در این زمینه مسئولیت دارند جای سوال است.   
وی خاطرنشان کرد: دلیل بخشی از عدم موفقیت‌های ما در بسیاری از موارد آن است که در جایی که باید حضور داشته باشیم حضور نداریم و یا در آن زمانی که نیاز به حضور است حضور نداریم. مثل همان موضوع جلسات قرآن خانگی که همچنان مغفول مانده است.
انتهای پیام"
culture,"رئیس بنیاد شهید و امور ایثارگران از اعزام ۵۱۲ هزار نفر از ایثارگران به سفر از سوی این بنیاد خبر داد.
به گزارش ایسنا، سید امیرحسین قاضی‌زاده هاشمی صبح امروز -چهارشنبه ۲۰ دی ۱۴۰۲- در جلسه هیئت دولت از اعزام ۵۱۲ هزار نفر از ایثارگران به سفر از سوی این بنیاد خبر داد و گفت: از این تعداد ۱۷ هزار و ۸۷۲ نفر به حج و عتبات اعزام شده‌اند.
رئیس بنیاد شهید و امور ایثارگران اضافه کرد: هزار جانباز قطع نخاعی هم با دریافت حق پرستاری و همیاری به سفر اعزام شده‌اند که از این تعداد ۳۶۰ نفر مشهد را به عنوان مقصد انتخاب کرده‌اند.
انتهای پیام"
culture,"دبیرکل بنیاد بین المللی غدیر در دیدار با جمعی از مدیران آموزش و پرورش گفت: تربیت با زور و اجبار نیست و وقتی می‌توانیم جامعه را بسازیم که دل افراد و دانش آموزان آن را در دست داشته باشیم. آموزش و پرورش قدیمی در حال پوست اندازی و تغییر و تحول است ولی هنوز محتوای آن غدیری نیست، شاهکار آموزش و پرورش آن است که نسل جوان و دانش آموزان را با مکتب امیرالمومنین(ع) سیراب کنند.
به گزارش ایسنا، آیت‌الله کاظم صدیقی -دبیرکل بنیاد بین‌المللی غدیر- با مدیرکل و روسای مناطق آموزش و پرورش شهر تهران و معاون اسبق وزیر آموزش و پرورش دیدار و گفت‌وگو کرد.
در این دیدار، آیت‌الله صدیقی با بیان اینکه دل‌های شما مدیران عشق محبت حضرت علی(ع) را دارد، اظهار کرد: کسی که عاشق امیرالمومنین (ع) است دل، جوارح و اعضای بدن و لباس‌هایشان تقدس پیدا کرده است؛ برحسب آموخته‌های خود در دوران کودکی امیرالمومنین (ع) یک شخصیت فرا زمینی و فرا نژادی بوده است.
وی با اشاره به روایات متعدد تصریح کرد: امیرالمومنین (ع) حلال مشکلات و کلیدی همه‌ موفقیت‌ها است، حضرت علی (ع) الگو و مغناطیس دل مومنان است، بر همین اساس قرآن کریم به تعبیر امام رضا(ع) در سوره مباهله به توصیف امام علی (ع) پرداخته است.
دبیرکل بنیاد بین‌المللی غدیر خاطرنشان کرد: باید مقصد آموزش و پرورش آن باشد که دانش آموزان با آشنایی امیرالمومنین(ع) در مسیر تعالی و آسمانی شدن حرکت کنند، هرگز این نکته را نباید فراموش کنیم که بدون حضرت علی(ع) به جایی نمی‌رسیم زیرا ایشان سمت پدری دارند و نگاه به فرزندانشان بر اساس مهربانی بوده و خواسته‌های آنان را رد نمی‌کنند، امیرالمونین(ع) به خانواده احساس قدرت و آرامش می‌دهد.
صدیقی با بیان اینکه حضور پدران شهید در خانه منجر به قوی‌تر شدن خانواده‌ها می‌شود، ابراز کرد: اگر دارای فرزند صالحی باشیم حضور پدر شهید خود (حضرت علی (ع) را احساس می کنیم) و باید تلاش کنیم از اخوت امیرالمومنین(ع) بهره ببریم.
تربیت با زور و اجبار نیست
وی با اشاره به کتب‌های شهید مطهری که با هدف رفع آسیب‌های اجتماعی نگاشته شده است، بیان کرد: 2 جلد از کتاب‌های این شهید بزرگوار به نام دافعه و جاذبه درباره یادگیری مسایل و انگیزه‌دهی برای یادگیری است.
دبیرکل بنیاد بین‌المللی غدیر تصریح کرد: تربیت با زور و اجبار نیست و وقتی می‌توانیم جامعه را بسازیم که دل افراد و دانش آموزان آن را در دست داشته باشیم. رسالت آموزش و پرورش رسالت مورد قبولی است، آموزش و پرورش قدیمی در حال پوست اندازی و تغییر و تحول است ولی هنوز محتوای آن غدیری نیست. ما نتوانستیم در این راستا فعالیت کنیم. شاهکار آموزش و پرورش آن است که نسل جوان و دانش آموزان را با مکتب امیرالمومنین(ع) سیراب کنند.
صدیقی با اشاره به حادثه تروریستی کرمان گفت: این حادثه یکی از تلخ ترین رویدادهای نظام بود، بیش از ۲۰ نفر از شهدای این حادثه از اهل سنت بودند که به عشق امیرالمومنین(ع) در مراسم و راهپیمایی یادبود سالگرد شهید سپهبد حاج قاسم شرکت کرده بودند.
وی ادامه داد: باید سبک زندگی امیرالمومنین(ع) که ایثار، یتیم نوازی، تواضع و ادب، علم بی کران است را با تقسیم کار هنرمندان و با روش‌های کودکانه به دانش آموزان و فرزندان این کشور منتقل کنیم. امروز بهترین روزگار است و در زمان غیبت حضرت صاحب الزمان(عج) کسی بهتر از مقام معظم رهبری در دوست شناسی، ارتباط با جوانان، نگاه به ابعاد مختلف، عالم و دشمن شناس نداریم و این سبک و رفتار دقیقا شبیه حضرت علی (ع) است.
دبیرکل بنیاد بین‌المللی غدیر ابراز کرد: دولت ما دل در گروه امیر المومنین (ع) و اسلام دارد، وظیفه دولت و حاکمیت آن است که امیر المومنین(ع) را به زندگی مردم بیاورند و همه کارها و اقدامات باید در این مسیر باشد، امیر المومنین (ع) برای کودکان، معلمان، عرفا، مدیران، نوجوانان الگو و مثل نور خورشید است و همه ما باید از آن استفاده کنیم.
صدیقی اضافه کرد: در برخی از استان‌ها موفقیت بیش از ۸۰ درصدی با پاسخگویی به شبهات اتفاق افتاده است، از این رو آموزش و پرورش و بنیاد بین‌المللی غدیر با همکاری هم می‌توانند برای معلمان و گروه‌های مختلف آموزش شیعه شناسی برگزار کنند، همچنین امکانات لازم برای برای دوره‌های آشنایی معلمان با اسلام شناسی و امام شناسی وجود دارد و باید در یک اقدام انقلابی و جهادی سیره امیرالمومنین (ع) را به مدارس ابتدایی و دبیرستان‌ها برد، باید بتوانیم از ظرفیت هنرمندان برای در تولید محتوا کمک بگیریم.
نقطه عطف فعالیت‌های آموزش و پرورش مربوط به رویداد غدیر است
در بخش دیگری از این دیدار علیرضا کریمیان -مدیرکل آموزش و پرورش شهر تهران- با بیان اینکه در آموزش و پرورش محبت بسیار بزرگی نسبت به حضرت علی (ع) وجود دارد، اظهار کرد: شاید در اوج فعالیت و کارها برخی اوقات ارادت به امیر المومنین(ع) را فراموش کنیم اما از اینکه در این نقطه دنیا و در این برهه تاریخی متولد شده و زندگی می‌کنیم و می‌توانیم نام امیر المومنین (ع) را به زبان بیاوریم بسیار به خود می‌بالیم.
وی ادامه داد: نعمت داشتن اهل‌بیت(ع) و محبت به آنان و داشتن شغل انبیاء برای ما افتخار بزرگی است، شاید شغل دیگری داشتیم و از طریق دیگری امرار معاش می‌کردیم اما این شرایط را برای خود فرصت طلایی می‌دانیم و متوجه این حساسیت که دانش آموزان امانت در اختیار ما هستند، هستیم. 
مدیرکل آموزش و پرورش شهر تهران بیان کرد: تیمی که امروز در آموزش و پرورش شهر تهران فعالیت می‌کنند عاشق امیر المومنین (ع) است و نقطه عطف فعالیت‌های ما به رویداد غدیر باز می‌گردد.
کریمیان ابراز کرد: ما عهد می‌بندیم که هر چه از دست و توان خود داریم برای امیر المومنین (ع) و بزرگداشت غدیر انجام دهیم، اگر سینه ما پر از گلوله شود قطعا دست از ارادت ویژه به امیرالمومنین(ع) بر نمی‌داریم، اهتمام ویژه‌ای برای خدمت به اهل‌بیت(ع) و موضوع غدیر در سطح دانش آموزان و والدین داریم و باید با تلاش و توجه بسیار زیاد و فارغ از جایگاه و مناصب به موضوع غدیر بپردازیم.
انتهای پیام"
culture,"«شکوه ایران باستان» با نمایش ۲۱۱ شیء تاریخی ایران در کاخ موزه پکن آغاز شد. این نمایشگاه به مدت سه ماه در شهر ممنوعه چین برپا خواهد بود.
به گزارش ایسنا، نمایشگاه «شکوه ایران باستان» صبح پنجشنبه (۲۱ دی ماه ۱۴۰۲) با حضور علی دارابی ـ قائم ‌مقام وزیر میراث فرهنگی، گردشگری و صنایع دستی و لی چون ـ قائم مقام وزیر فرهنگ و گردشگری و رییس میراث فرهنگی چین ـ، بختیار ـ سفیر جمهوری اسلامی ایران در چین ـ و وانگ ـ مدیر کاخ موزه پکن ـ افتتاح شد.
وزارت میراث فرهنگی، گردشگری و صنایع دستی که مصوبه نمایش این ۲۱۱ شیء تاریخی در چین را به مدت شش ماه از هیأت وزیران گرفته است، هدف از برگزاری این نمایشگاه را معرفی شایسته تاریخ و تمدن شکوهمند ایران و نیز ترغیب و تشویق گردشگران چینی برای سفر به ایران و با توجه به تأثیر برگزاری نمایشگاه‌ها بر جذب گردشگران خارجی اعلام کرده است.
در نمایشگاه «شکوه ایران باستان»، آثاری از موزه ملی ایران از عصر آهن تا دوره صفوی، یعنی بیش از ۳ هزار سال فرهنگ و هنر ایران به نمایش گذاشته شده است. جام زرین مارلیک با نقش اسب شاخدار، آجر لعابدار قلایچی با نقش جانور، پارچ دسته‌دار نقره‌ای همدان، تکوک زرین همدان به شکل سر شیر، جلو تنه شیر تخت جمشید از جنس لاجورد، سرمجسمه تخت جمشید از خمیر آبی، نیم تنه انسانی گچی از فارس حاجی آباد، کاسه شیشه‌ای ساسانی از دیلمان گیلان، بشقاب نقره‌ای ساسانی و بشقاب پایه‌دار نقره‌ای ساسانی با نقش سوار کار از جمله این آثار هستند.
به گفته هادی میرزایی ـ‌ مدیر اداره‌کل موزه‌ها در وزارت میراث فرهنگی، گردشگری و صنایع دستی ـ، تمام هزینه‌های مربوط به این نمایشگاه از آماده‌سازی اشیاء تا بسته‌بندی، حمل و نقل و اعزام امنای اموال فرهنگی ـ تاریخی موزه ملی ایران و نمایندگان ایران برای حضور در افتتاحیه نمایشگاه با چین بوده است. همچنین دولت چین برای این آثار به ایران «تضمین صیانت از اموال» داده است.
بنابر اعلام وزارت میراث فرهنگی، گردشگری و صنایع دستی قرار است این ۲۱۱ شیء تاریخی به همراه ۵ شیء بازآفرینی‌شده (مولاژ) تا ۲۱ فروردین‌ماه ۱۴۰۳ در کاخ موزه پکن (َشهر ممنوعه) به نمایش گذاشته شود. گفته شده است نمایشگاه  در ادامه با تأیید و مصوبه دولت، این آثار در موزه‌های شانگهای، گوانجو، شنجن، شیان و ارومچی نیز به نمایش گذاشته می‌شود.
انتهای پیام"
culture,"فرهنگ‌نامه شهدای روحانی کل کشور در نمایشگاه «دستاوردهای بنیاد حفظ آثار و نشر ارزش‌های دفاع مقدس در حوزه فضای مجازی» رونمایی شد.
به گزارش ایسنا، با حضور سرلشکر محمد باقری رئیس ستاد کل نیروهای مسلح از کتاب فرهنگ‌نامه شهدای روحانی کل کشور در نمایشگاه «دستاوردهای بنیاد حفظ آثار و نشر ارزش‌های دفاع مقدس در حوزه فضای مجازی» رونمایی شد.
این فرهنگ‌نامه شامل تمامی اسامی شهدای روحانی سراسر کشور همراه با توضیحات زندگی‌نامه‌شان و مشخصات شخصی و شخصیتی آن‌ها است؛ این کتاب به‌وسیله‌ی بارکد در فضای مجازی قابل استفاده برای عموم مردم است.
نمایشگاه «دستاوردهای بنیاد حفظ آثار و نشر ارزش‌های دفاع مقدس در حوزه فضای مجازی»، در حاشیه همایش سراسری مدیران بنیاد حفظ آثار و نشر ارزش‌های دفاع مقدس،  از ۱۶ تا ۲۰ دی در ساختمان شهدا موزه ملی انقلاب اسلامی و دفاع برپا است.
انتهای پیام"
culture,"اسماعیل حصاری، از اعضای شورای کتاب کودک، درگذشت.
به گزارش ایسنا، شورای کتاب کودک با اعلام این خبر نوشته است: «اسماعیل حصاری از اعضای قدیمی شورای کتاب کودک بود که در دهه ۸۰ در گروه‌های تخصصی رمان، تالیف و ترجمه فعالیت می‌کرد.

او به واسطه تحصیل در رشته مهندسی مکانیک در دانشگاه صنعتی شریف، فعالانه در تهیه جلدهای ۱۵، ۱۶ و ۱۷ فرهنگنامه کودکان و نوجوانان «گروه فیزیک» همکاری داشت.

شورای کتاب کودک ضمن عرض تسلیت به خانواده آن بزرگوار و خانواده شورای کتاب کودک، از درگاه خداوند بزرگ، خواستار رحمت برای آن زنده‌یاد و صبر برای بازماندگان است.»
  انتهای پیام "
culture,"عکس خبر تزیینی است
هنرمندی در تلاش برای دیدن «پرتره» از منظری جدید نمایشگاهی را در گالری گویه افتتاح کرد؛ او معتقد است که پرتره غایت نیست و پنجره‌ای گشوده میان بیننده و سوژه است.
به گزارش ایسنا، نمایشگاه نقاشی‌های مهناز پسیخانی، با عنوان «پرتره او» جمعه ۱۵ دی‌ماه ۱۴۰۲ در گالری گویه افتتاح شد.
در این نمایشگاه ۱۳ اثر پرتره در معرض دید قرار داده شده است؛ در همین راستا نیز در بخشی از بیانیه این نمایشگاه آمده است: «پرتره، پنجره گشودۀ میان بیننده و سوژه است. پرتره، غایت نیست؛ بلکه همواره وسیله‌ای برای رسیدن به چهره‌ای انسانی‌ست. اگر پرتره به خودش منتهی شود، تبدیل به بت می‌شود؛ از این رو من میان «او» و «بیننده» حائلی ساختم. خدشه، فاصله، نقش… از نزدیک‌شدن به «او» در هراس شدم و از «او» فاصله گرفتم. پوشاندمش…»
مهناز پسیخانی، نقاش ایرانی، در سال ۱۳۴۶ در بندر انزلی به دنیا آمده است. او دانش‌آموختۀ کارشناسی نقاشی در دانشکده هنرهای زیبا تهران و کارشناسی ارشد تصویرسازی در دانشکده هنر سوره است. 
او در سال‌های گذشته در گالری‌هایی نظیر سیحون، طراحان آزاد، الهه و فرشته نیز آثار خود را به نمایش گذاشته است.
«پرتره او» روز جمعه ۱۵ دی‌ماه ۱۴۰۲ در گالری گویه، واقع در میدان هفت‌تیر، خیابان لطفی، نرسیده به مشاهیر، شماره سی‌ونه افتتاح شد و تا ۲۵ دی بر پا خواهد بود؛ هر روز از ساعت ۱۶ تا ۲۰ امکان بازدید از این نمایشگاه فراهم است. 
انتهای پیام "
culture,"سرگذشت و خاطرات شهید حسن آبشناسان در کتابی با نام «آسمان‌شناس» به قلم مشهود گودرزی‌نژاد و وحید احمدی در ۱۶۷ صفحه توسط انتشارات ۲۷ بعثت چاپ و روانه بازار نشر شد.
به گزارش ایسنا، حسن آبشناسان سال ۱۳۱۵ در امامزاده یحیی، نزدیک نازی‌آباد تهران به دنیا آمد. چون تولدش چند روز قبل از شهادت امام‌حسن‌(ع) بود، مادرش اسمش را حسن گذاشت. سال ۱۳۳۵ تصمیم گرفت به دانشگاه افسری برود؛ اما احتیاج به کسی داشت که ضمانتش را بکند. مادرش گفت پیش عمویم می‌رویم. سرهنگ زنده‌نام، احترام زیادی برای آن‌ها قائل بود. هرچند هیچ‌وقت به زبان نمی‌آورد، حسن را خیلی دوست داشت. از اینکه می‌دید حسن روحیۀ مذهبی دارد. شاید به‌خاطر این‌ بود که پدر خودش هم‌ سال‌ها در حوزۀ علمیه تحصیل‌ کرده بود، هرچند معمم نبود. سرهنگ، حسن را نصیحت کرد و گفت: «حرفی ندارم ضامنت بشم، ولی اگه ارتش می‌ری، باید خودت رو فراموش نکنی و آدما و محیط اطراف، تو رو تحت‌تأثیر قرار ندن.» حسن، سرهنگ را دوست داشت. آن موقع دلش می‌خواست مثل او قوی و بااراده شود.
شب‌های جمعه، از دانشگاه به امیریه، خیابان قلمستان، منزل سرهنگ می‌رفت و بعداز شام، از دانشگاه حرف می‌زد. می‌گفت فقط دو نفر هستیم که نماز می‌خوانیم. او از تمرین‌های سخت دورۀ رنجری می‌گفت. عکس‌هایش را درحال پرش از روی سرنیزه‌ها، چتربازی و کوه‌نوردی نشان می‌داد. همه انگشت‌به‌دهان نگاهش می‌کردند. دست‌هایش بزرگ و قوی شده بود. چنان قد کشیده بود که کسی باور نمی‌کرد این همان حسن یکی‌دو سال پیش است. وقتی حرف می‌زد، سرهنگ یک ‌گوشه می‌نشست و به او خیره می‌شد و رفتارها و حرکاتش را زیرنظر می‌گرفت.
بعداز حضور در خوزستان، در سال ۱۳۵۰ به استان فارس منتقل شد و حدود دَه سال در شیراز ماند. در این مدت، دورۀ تکمیلی چتربازی و تکاور کوهستان را در ایران و اسکاتلند گذراند و به زبان انگلیسی مسلط شد.
از اوان جوانی، به ورزش و تحرک مقید بود و در طول خدمت، در درجات پایین‌تر، همواره در سِمت افسر ورزش یگان، انجام‌وظیفه می‌کرد. به ورزش باستانی علاقۀ وافر داشت و همواره در منزل و محل کار و حتی در مأموریت‌ها به این ورزش می‌پرداخت و همیشه با ذکر نام امیرالمؤمنین(ع)، الگوی جوانمردان بود.
حسن در آخرین روزهای عمر شریف خود نیز با داشتن ۴۸ سال، به گواهی هم‌رزمانش هر روز صبح در محل کار به ورزش و آماده‌کردن جسم خود می‌پرداخت. این بیت شعر بر دیوار دفتر کارش نقش بسته بود و هم‌اکنون نیز زینت‌بخش سنگ مزارش است: «ما زنده به آنیم که آرام نگیریم / موجیم که آسودگی ما عدم ماست».
آبشناسان علاوه بر این، در ورزش‌های دوومیدانی، والیبال، بسکتبال، پینگ‌پنگ، شنا، سوارکاری و جودو مهارت‌ زیادی داشت و در رشتۀ کوه‌نوردی نیز در مسابقه‌ای که در سال ۱۳۵۷ در کشور اسکاتلند، بین تکاوران برگزیدۀ ارتش‌های چند کشور دنیا برگزار شده بود، همراه با همکاران دیگر خود، به مقام اول دست ‌یافت و قدرت ایران و ایرانی را به رخ کشورهای صاحب‌نام کشید.
آبشناسان در اوایل جنگ تحمیلی، مسئولیت یکی از تیپ‌های لشکر ۲۱ حمزه را به عهده داشت؛ اما با تشکیل ستاد جنگ‌های نامنظم، به آن ستاد پیوست. او با تعدادی معدود از بسیجیان داوطلب، عملیات چریکی خود را در منطقۀ دشت عباس شروع کرد و در مدتی کوتاه، تلفات سنگینی بر نیروهای عراقی وارد آورد. او در یک عملیات، نیروهای دشمن را در عمق مواضع پدافندی‌شان به کمین انداخت و تعداد بسیاری از آنان را به هلاکت رساند و چندین نفر را نیز به اسارت درآورد. وجود آبشناسان در هر منطقه، دشمن را مضطرب و نگران می‌ساخت و در برابر آن، آرامش و امنیت خاطر را برای روستاییان آن منطقه فراهم می‌کرد.
او در سال ۱۳۶۲ به فرماندهی قرارگاه حمزه سیدالشهدا منصوب شد. به‌سرعت به سازمان‌دهی نیروهای ارتش و سپاه همت گماشت و در کنار دلاورمردی دیگر از سپاه پاسداران انقلاب اسلامی، یعنی شهید بروجردی، با هماهنگی کامل، با پشتکار و تلاش شبانه‌روزی و استقرار واحدهای نظامی در مناطق تردد و نفوذ ضدانقلاب، از هرگونه تحرک آنان ممانعت به عمل آورد. در پی آن، عملیات پاک‌سازی شهر بوکان از وجود ضدانقلاب نیز با موفقیت انجام گرفت و سپس محور سردشت‌پیرانشهر که از جنگل‌های انبوه آلواتان و کوه‌های سربه‌فلک‌کشیده و تنگه‌های پرپیچ‌وخم و نهرهای متعدد عبور می‌کرد، با تلاش وی، شهید بروجردی، شهید ناصر کاظمی[۱] و جمعی دیگر از رزمندگان ارتش و سپاه، پاک‌سازی و بازگشایی شد. بازگشایی این محور، منطقۀ وسیع و بسیار حساسی را از لوث وجود ضدانقلاب پاک کرد و ضربۀ محکمی را بر دشمن وارد آورد و طومار پلید آنان را در هم پیچید. به‌دنبال این پیروزی درخشان، حضرت امام‌خمینی(ره) پیام بسیار مهمی را برای رزمندگان اسلام در منطقۀ عملیاتی قرارگاه حمزه سیدالشهدا ارسال فرمودند.
انتهای پیام"
culture,"ایسنا/گیلان استاندار گیلان با بیان اینکه جشنواره ابوذر، هویت‌سازترین جشنواره در حوزه رسانه است، گفت: رسانه‌های گیلان باید روایت اول را از ‌ویژگی‌های بارز مردم این دیار در ولایتمداری، غنای فرهنگی، تاریخ و جایگاه علمی داشته باشند و اینکه گیلان هیچ وقت تسلیم استعمار و استکبار نشد.
اسدالله عباسی امروز، ۲۱ دی‌ماه در آیین اختتامیه نهمین جشنواره رسانه‌ای ابوذر گیلان که‌ در تالار مرکزی رشت برگزار شد، اظهار کرد: تمام تلاش مان این است که از ظرفیت اصحاب رسانه به درستی استفاده کنیم، نقش مؤثر اصحاب رسانه در جهاد تبیین بر کسی پوشیده نیست.
وی با بیان اینکه جشنواره ابوذر، هویت‌سازترین جشنواره در حوزه رسانه است، افزود: مسکن خبرنگاران بر اساس اولویت‌هایی که بوده و همچنین رتبه بندی خبرنگاران را در دستورکار قرار می‌دهیم و بسیار اهمیت دارد؛ جشنواره ابوذر فرصتی برای ترویج و توسعه گفتمان انقلاب بوده و لذا بسیار بااهمیت است جهادتبیین را در آثار تولیدی به کار گیریم و جبهه‌ای در رسانه ایجاد کنیم تا پیوسته فعال باشد.
استاندار گیلان گفت: این روزها شاهد یکی از جنایات آمریکایی‌ها و ایادی‌شان در کرمان بودیم، چقدر در فضای جامعه جهانی ریحانه با گوشواره قلبی و کاپشن صورتی تاسف و تأثر ایجاد کرد؛ با مطالعه آثار شهید مطهری در دهه ۴۰ می‌خوانیم که رژیم صهیونیستی افرادی را تربیت می‌کند که در مسائل فقهی و اعتقادی به حد اتصال برسند تا به نام اسلام و قرآن به جان امت اسلامی بیافتند.
عباسی با اشاره به ظرفیت‌های رسانه‌ای گیلان تصریح کرد: زیباتر از تعبیر حاج قاسم از گیلان و گیلانی ندیده‌ایم که برگرفته از ضمیر آگاه این شهید والامقام بوده، همچنین مقام معظم رهبری هم بارها از ولایتمداری مردم گیلان فرموده‌اند لذا نباید گیلان را به شکلی که بدخواهان منعکس می‌کنند، ببینیم. 
وی با تأکید بر اینکه رسانه‌های کشور باید روایتگر اول در نبرد روایت‌ها باشند، ادامه داد: رسانه‌های گیلان باید روایت اول را از ‌ویژگی‌های بارز مردم این دیار در ولایتمداری، غنای فرهنگی، تاریخ و جایگاه علمی داشته باشند، اینکه گیلان هیچ وقت تسلیم استعمار و استکبار نشدند و بلکه پناهگاهی امن برای امامزادگان شدند؛ مردم گیلان دارای هویت تمدن‌ساز، اسلامی، انقلابی و ولایی هستند که در پذیرش اسلام پیشگام بودند.
استاندار گیلان با اشاره به در پیش بودن دهه فجر گفت: دهه مبارک فجر را در پیش داریم، دستاوردهای بزرگ مادی و معنوی داشته‌ایم که باید توسط اصحاب رسانه برای مردم روایت شود، مردم را دلگرم کنیم و امید دهیم.
عباسی با تأکید بر اینکه اصحاب رسانه امید و امیدآفرینی را ترویج کنند، تصریح کرد: باید تلاش و حرکت کنیم و با قدرت و اقتدار در مسیر جبهه اسلامی و انقلابی گام برداریم و با تهاجم دشمن مقابله کنیم. امروز دشمن از همه طرف به دنبال نفوذ و ضربه زدن به نظام اسلامی است، مردم ما همواره در عرصه‌های مختلف ثابت کردند که آگاه، انقلابی و ولایی بوده و پای انقلاب تا پای جان ایستاده‌اند.
وی بیان کرد: اصحاب رسانه با خلاقیت و نوآوری در خلق آثار فاخر جهاد می‌کنند و اجازه نفوذ دشمن بر افکار و اندیشه نوجوانان و جوانان را ندهید زیرا ما میراث‌دار شهیدان گرانقدری هستیم که علم اسلام و قرآن را بلند کردند.
استاندار گیلان با اشاره به مقاومت مردم یمن افزود: مقاومت مردم یمن را ببینید که امروز چگونه در راستای دفاع از اسلام و غزه اقدام و حرکت می‌کند، باید قدر بدانیم در فضایی نفس می‌کشیم که شهید سلیمانی‌ها با از خودگذشتگی فراهم کرده‌اند.
وی بیان کرد: دشمن در تلاش است تا ضربات خود را به نظام و اسلام وارد کند و در این راستا به جنگ نرم ورود کرده و می‌داند عرصه جنگ نرم فعالیت رسانه‌ای است لذا می‌خواهد از این طریق به اندیشه‌ها نفوذ کند. راه‌های نفوذ را از طریق رسانه و جبهه فرهنگی می‌داند. همچنین در حوزه عفاف و حجاب نباید عرصه رسانه را خالی کنیم، این اجازه را نمی‌دهیم و از همه ظرفیت‌ها، قلم، اندیشه و غیره شما اصحاب رسانه مدد می‌گیریم.
عباسی با اشاره به دستاوردهای حوزه اشتغال استان، تصریح کرد: میزان بیکاری استان ۶.۲ درصد کاهش یافته، در بخش مسکن هم گام‌های خوبی برداشتیم و نشان می‌دهد که دولت صادق الوعد بوده است.
انتهای پیام"
culture,"ایسنا/سمنان دبیر اجرایی دومین جشنواره سراسری صنایع‌دستی بسیج کشور با بیان اینکه صنایع‌دستی به نیاز و سلیقه مخاطبان نزدیک‌تر شده گفت: نمایشگاه صنایع‌دستی بسیج در تولیدات صنایع‌دستی خلاق نقش بسزایی دارد.
ربابه چراغی جعفری در حاشیه برگزاری نمایشگاه صنایع‌دستی بسیج استان سمنان که روز دوشنبه ۱۸ دی‌ماه ۱۴۰۲ برگزار شد، گفت: برگزاری جشنواره هنر ماندگار ایرانی و نمایشگاه صنایع‌دستی بسیج به‌صورت گسترده در کشور موجب تکمیل زنجیره ارزش تولیدات صنایع‌دستی و خلق محصول باهدف توسعه صادرات صنایع‌دستی شده است.
دبیر اجرایی دومین جشنواره سراسری صنایع‌دستی بسیج کشور افزود: از دیگر اهداف برگزاری این نمایشگاه، شناسایی افراد کمتر برخوردار در مناطق محروم و هنرهای منسوخ‌شده و در حال منسوخ شدن جهت حفظ و احیاء آن بوده است.
چراغی جعفری گفت: آثار رسیده در نمایشگاه‌ها و جشنواره‌های اخیر نشان می‌دهد تولیدات صنایع‌دستی تقریباً با نیاز و سلیقه مخاطب نزدیک‌ شده است و به‌زودی شاهد رونق بیشتر این محصولات خواهیم بود.
او با اشاره به اینکه آثار خارق‌العاده به نمایش درآمده در این نمایشگاه حاصل ذوق و شوق بی‌نظیر هنرمندان توانمند است، افزود: هنرمندان استان سمنان در رشته‌های مختلف صنایع‌دستی توانایی و استعداد زیادی دارند.
دبیر اجرایی دومین جشنواره سراسری صنایع‌دستی بسیج کشور افزود: اجرای جشنواره‌های منطقه‌ای با حضور استان‌ها هم‌جوار در دستور کار قرار دارد.
سردار منصور شوقانی فرمانده سپاه قائم آل محمد (عج) استان سمنان نیز گفت: نمایشگاه صنایع‌دستی بسیج نمونه بارز جهاد اقتصادی است و مهم‌ترین پیام این نمایشگاه، کارآفرینی برای هنرمندان بسیجی به‌ویژه برای بانوان با همکاری اداره کل میراث فرهنگی، گردشگری و صنایع‌دستی است که جهاد اقتصادی را در قالب‌های مستقل و شرکت‌های تعاونی شکل داده است.
فرمانده سپاه قائم آل محمد (عج) استان سمنان افزود: از دیگر نکات قابل‌توجه در این نمایشگاه وجود ظرفیت‌های مستعد در رشته‌های مختلف از استان است که هرکدام به‌تنهایی می‌تواند نمادی افتخارآفرینی برای صنایع‌دستی استان سمنان باشد.
 شوقانی گفت: از ویژگی‌های بعضی از محصولات صنایع‌دستی ارائه‌شده در این نمایشگاه، داشتن مهر اصالت ملی است که به خریداران این اطمینان را می‌دهد که کالا ضمن نوآوری، با مواد اولیه عالی و باکیفیت بالا تولیدشده است.
امیر کرم زاده مدیرکل میراث فرهنگی، گردشگری و صنایع‌دستی استان سمنان نیز در این نمایشگاه گفت: نمایشگاه صنایع‌دستی بسیج استان سمنان، تجلی هم‌افزایی اداره کل میراث فرهنگی، گردشگری و صنایع‌دستی استان سمنان و سپاه قائم آل محمد (عج) این استان است که درزمینه حمایت از کارآفرینان صنایع‌دستی، رونق اقتصادی خانوار، کاهش تورم و کاهش آسیب‌های اجتماعی و ایجاد شورونشاط اجتماعی در جامعه نقشی ویژه دارد.
مدیرکل میراث فرهنگی، گردشگری و صنایع‌دستی استان سمنان افزود: از مزیت‌های مشاغل صنایع‌دستی این است که بانوان هنرمند در خانه با محیطی کوچک به خلق آثار می‌پردازند که ضمن کسب درآمد، در ایجاد اعتمادبه‌نفس از طریق تولید و فروش هنر مؤثر است.
کرم زاده بابیان اینکه صنایع‌دستی ارائه‌ شده در این نمایشگاه ، هنر اصیل ایرانی با تم اسلامی است، گفت: صنایع‌دستی کاربردی می‌تواند هنر را بیش‌ازپیش اقتصادی کند و زمینه‌ساز اشتغال‌زایی بیشتر در استان شود، پس لازم است تا برگزاری چنین نمایشگاه‌هایی برای اشتغال‌زایی درزمینه صنایع‌دستی، احیای صنایع‌دستی فراموش‌شده، حفظ هنرهای بومی و محلی و انتقال آن به نسل‌های آینده بیشتر صورت گیرد.
نمایشگاه صنایع‌دستی بسیج استان سمنان، همه‌روزه تا جمعه ۲۲ دی‌ماه از ساعت ۱۶ الی ۲۱ در مجتمع فرهنگی کومش سمنان پذیرای بازدیدکنندگان است.
انتهای پیام"
culture,"محمد حقیقت که به تازگی کتاب «رازها و دروغ‌ها» جشنواره فیلم کن را منتشر کرده است، می‌گوید: این کتاب ستایشی از سینمای ایران است که در صحنه بین المللی برای این کشور، آبرو کسب کرده است و از آن به عنوان «سفیر فرهنگی ایران» نام برده می‌شود.
به گزارش ایسنا، این منتقد در نوشتاری کوتاه درباره کتاب‌اش که به زبان فارسی منتشر شده ، آورده است: سالها پیش یک منتقد مهم روزنامه لوموند نوشت:« ایران را با نفت، فرش و پسته می‌شناختیم، از حالا به بعد باید سینمای ایران را به آن اضافه کنیم.»
حقیقت در بخش دیگر آورده است:« من طی سالها و از نزدیک سینمای ایران و کارگردانان ایرانی را دنبال می‌کردم و با بسیار از آنها در جشنواره‌ها همراه بوده‌ام - از دوسال قبل از انقلاب (۱۹۷۷ ) در فرانسه شروع به معرفی سینمای ایران در سینماتک پاریس کرده‌ام و سپس بسیاری از فیلمهای ایرانی را به جشنواره‌های سه قاره (نانت) فرانسه ، جشنواره کن و .. معرفی کرده بودم و همچنین پخش کنندگان فرانسوی را تشویق به خریدن این فیلم‌ها می‌کردم - روزی که با آقای عباس کیارستمی به جشنواره کن در سال ۱۹۹۴ برای «زیر درختان زیتون، » رفته بودیم، او مرا خیلی تشویق کرد که چون در جریان شکل گیری و رشد سینمای ایران در فرانسه بودم و ادامه داده‌ام، گزارش‌هایی تهیه کنم و به شکل کتاب در آورم. - بعدها محسن مخملباف، بهمن قبادی و دیگر دوستان هم مرا در این راه تشویق کردند- پرستیژ سینمای ایران در فرانسه و غیره برایم بسیار اهمیت داشته و دارد، این کتاب ستایشی هم از این سینما است که برای ایران در صحنه بین المللی کسب آبرو کرده است و آن را به‌عنوان ( سفیر فرهنگی ایران) می‌شناسند.»
در بخشی از این کتاب آمده است: «بسیاری مدیران سالن های سینما در فرانسه برای اکران عمومی فیلم «زیردرختان زیتون» بعد از جشنواره کن، در شهرهای گوناگون بسیار تمایل داشتند تا سانس‌های ویژه با حضور آقای کیارستمی داشته باشند، از سوی دیگر، منتقدین بسیاری هم در پاریس نوبت گرفته بودند که با کیارستمی مصاحبه کنند- وقت نبود، من با کیارستمی با قطار عازم شهر لیون شدیم، یک منتقدی که سراسیمه بدنبال کیارستمی برای مصاحبه بود با ما به ایستگاه ترن آمد، بلیط قطار خریده و در مسیر دوساعته مصاحبه خود را با کیارستمی انجام داد، خیلی ذوق زده گفت که این عالی ترین مصاحبه‌ای بود که تا حالا با یک کارگردان کرده‌ام. در موقع پیاده شدن، بلافاصله بلیت برگشت به پاریس خرید…
عباس (کیارستمی) باورش نمی شد، به من گفت اگر من اینها را در تهران تعریف کنم، کسی باورش نمی‌شود، تو بنویس،،، اصلا تو شاهد ماجراهای زیادی بودی، چرا کتابی در این باره نمی‌نویسی ..؟!»
کتاب «رازها و دروغ‌ها» شامل ۲۲ بخش در ۳۹۳ صفحه است که به مراحل به پرده آمدن فیلمهای ایرانی و بازتاب های آنان در مطبوعات فرانسه، با تاریخ دقیق اکران و آمار فروش در گیشه با اسامی کمپانی‌های پخش کننده است.
بخش دیگری از این کتاب به حضور سینمای ایران در مهم ترین جشنواره جهانی ( کن ) از ابتدا تا به امروز اشاره دارد که اتفاقات روایت نشده از این رویداد را منتشر کرده است، همچنین بطور جداگانه بخش‌هایی از کتاب به آثار سینماگرانی چون سهراب شهیدثالث، عباس کیارستمی، امیرنادری،اصغر فرهادی، جعفر پناهی و... می‌پردازد.
در بخش‌های اولیه کتاب که توسط انتشارات ناکجا در فرانسه منتشر شده و قرار است در ایران هم توزیع شود به نقش سینماتک فرانسه برای معرفی فیلمهای ایران و در قسمت دیگر به تاریخچه «نخستین جشنواره سالانه فیلمهای ایرانی در خارج از کشور بعد از انقلاب » از سال ۱۹۸۳ در پاریس ( سینما اتوپیا) که تا سال ۲۰۰۰ ادامه داشته پرداخته و همچنین به اهمیت جشنواره سه قاره (نانت ) و حضور سینمای ایران و یافتن پخش کنندگان فرانسوی در آنجا اشاره شده است.
عنوان کتاب «رازها و دروغ‌ها » با تاثیر از فیلمی به همین نام اثر مایک لی است که در سال ۱۹۹۶ ، نخل طلای جشنواره کن را گرفت و یک سال بعد سینمای ایران ، با فیلم «طعم گیلاس» ( عباس کیارستمی) نخل طلا را برای ایران به ارمغان آورد.
انتهای پیام"
culture,"ثبت‌نام از ودیعه‌گذاران حج تمتع تا ۳۱ تیرماه ۱۳۸۶ در کاروان‌های حج ۱۴۰۳ از امروز (چهارشنبه ۲۰ دی‌ماه) آغاز شد.
به گزارش ایسنا، ثبت‌نام در کاروان‌های حج تمتع از جمعه گذشته (۱۵ دی‌ماه) آغاز شده است. سازمان حج و زیارت پیش از این، ودیعه‌گذاران حج تا ۲۹ اسفند ۸۵ (اولویت نخست) و تا ۳۱ اردیبهشت ۸۶ (اولویت دوم) را فراخوانده بود. قرار بود از ساعت ۱۰ صبح چهارشنبه ۲۰ دی‌ماه نیز ثبت‌نام از ودیعه‌گذاران حج تا ۳۱ تیرماه ۸۶ (اولویت سوم) آغاز شود.
ثبت‌نام در کاروان‌های حج غیرحضوری بوده و لازم است ودیعه‌گذاران نخست به سامانه https://reserve.haj.ir مراجعه کرده و اطلاعات خود را به‌روزرسانی و کدرهگیری دریافت کنند و پس از انتخاب کاروان، هزینه را (پس از محاسبه مبلغ قبض ثبت نام اولیه و سود متعلق به آن در بانک) از طریق درگاه اینترنتی سازمان حج و زیارت پرداخت کنند.
هزینه علی‌الحساب سفر حج تمتع ۱۴۰ میلیون تومان اعلام شده، هر چند رییس سازمان حج و زیارت گفته هنوز این هزینه به طور کامل محاسبه نشده و احتمال تغییر آن وجود دارد.
سهمیه حج سال ۱۴۰۳ ایران حدود ۸۲ هزار و ۵۰۰ نفر اعلام شده است، که تا کنون بیش از ۸ هزار نفر در کاروان‌های حج ثبت‌نام کرده‌اند.
سازمان حج اعلام کرده است در صورت خالی ماندن کاروان‌ها از روز ۲۵ دی‌ماه تمام دارندگان قبوض ودیعه‌گذاری حج تمتع از تاریخ ۱۳۸۶/۰۵/۰۱ به بعد را به‌صورت روزشمار و صرفاً تا تکمیل ظرفیت اختصاصی هر استان (به تناسب ظرفیت خالی) فرا می‌خواند. فراخوان این ودیعه‌گذاران عمومی نبوده و با پیامک به آن‌ها اطلاع داده می‌شود.
همچنین اعلام شده است افرادی که در کاروان‌های حج سال ۱۳۹۹ نام‌نویسی و وجوه مربوط را واریز کرده‌اند، ولی به دلیل لغو سفر حج در آن سال و سال‌های پس از آن موفق به تشرف نشده و تاکنون نیز انصراف نداده‌اند، نیازی به انجام پیش ثبت‌نام نداشته و همزمان با اعلام ثبت‌نام قطعی، به‌صورت مستقیم امکان نام‌نویسی در کاروان‌ها را خواهند داشت.
متقاضیان برای سفر حج تمتع سال ۱۴۰۳ باید دارای گذرنامه حداقل با تاریخ اعتبار ۲۰ آذر ۱۴۰۳ باشند.
بنابر اعلام سازمان حج و زیارت، قرار است اعزام کاروان‌های حج تمتع از اوایل ماه ذی‌القعده (دهه سوم اردیبهشت‌ماه ۱۴۰۳) آغاز شود و با پایان ماه ذی‌الحجه و اوایل ماه محرم ۱۴۴۶ (نیمه دوم تیرماه ۱۴۰۳) خاتمه یابد.  
انتهای پیام"
culture,"ایسنا/سمنان نشست تخصصی فرش خودرنگ سنگسر با حضور تعدادی از فعالان این بخش در دانشگاه هنر تهران برگزار شد .
دکتر اربابی عضو هیئت علمی دانشگاه هنر در این نشست تخصصی به تمجید از هنر فرش خودرنگ سنگسری پرداخت و گفت: دانشگاه هنر به احیای هنرهای فاخر سنتی توجه دارد.
وی با اشاره به برپایی این نشست تخصصی و ادامه آنها در آینده افزود: این نشست در ادامه فعالیت های هفته پژوهش دانشگاه هنر برنامه ریزی شده است .
عضو هیئت علمی دانشگاه تهران خاطرنشان کرد: ویژگی های خاص و نوآورانه قالی های خودرنگ سنگسری با توجه به احیای سنت ها و توجه به تکنولوژی های روز و تکیه بر مدیریت های فرهنگی جوانان بومی سنگسری از  دلایل انتخاب محور این گفتگوی نشست تخصصی در دانشکده هنر دانشگاه تهران بوده است.
پویا خادمیان یکی از احیاکنندگان فرش خودرنگ سنگسر ضمن ابراز خرسندی از میزبانی دانشگاه هنر ، با اشاره به مراحل و روند احیای فرش خودرنگ سنگسر، به طرح مطالعات اولیه و تکمیل ایده احیای قالی خود رنگ سنگسری پرداخت و افزود: پشم بره سنگسری به دلیل شرایط اقلیمی ویژگی‌های خاصی دارد که همین به کیفیت آن می‌افزاید.
این بافنده فرش خودرنگ ادامه داد: تمام مراحل ساخت فرش خودرنگ تماما به صورت دستی و ارگانیک انجام می‌شود.
خادمیان با بیان اینکه فرش های بافته شده ارزش بسیار زیادی دارند، تصریح کرد: برای تولید فرش توسط فرش‌بافان منطقه برنامه‌ریزی شده است.
وی از تولید فرش های کلکسیونی به عنوان یکی از اهداف خود یاد کرد و گفت: قرار است که از هر طرح تهیه شده ۱۳ فرش تولید که یکی از این فرش ها در موزه قرار می‌گیرد و بقیه وارد بازارهای داخلی و خارجی خواهد شد.
این مجموعه دار فرش خودرنگ سنگسر افزود: این قالی ها همگی کدگذاری و رمزگذاری شده‌اند و جریان زیست هنرمند بافنده در این قالی‌ها به واسطه گره‌های نیت و رمز و مناسبتی که به وسیله او زده می شود کاملا مشهود خواهد بود .
وی خاطرنشان کرد: ما میراث دار کسانی هستیم که سالیان سال برای این فرش تلاش کرده اما به دلایلی دیده نشدند و متاسفانه نتوانستند از نتایج زحمات‌شان بهره زیادی ببرند.
به گزارش ایسنا،""فرش خودرنگ ایل سنگسری"" با قدمت و پیشینه چند هزار ساله، یکی از مهم‌ترین صنایع دستی شهرستان مهدیشهر و ایل عشایری سنگسر است.
تنوع در عین سادگی، جذابیت بالای بصری، تولید کاملا ارگانیک، درهم‌تنیدگی طرح‌ها و نقش‌های به کار رفته با طبیعت منطقه ،توجه به شاخص‌های هنری در تولید، کاربردی بودن و...همه و همه از ویژگی‌های این دست‌بافته قدیمی است.



انتهای پیام"
culture,"رضا عطاران که برای نمایش فیلم ""روشن"" در کشور عمان حاضر شد، گفت: این فیلم برای سه سال و نیم پیش است و من در این فیلم نقش جدی ایفا کردم و خودم فیلم را دوست دارم و امیدوارم شما هم از دیدن آن لذت ببرید.
به گزارش ایسنا، روح الله حجازی تهیه‌کننده و کارگردان فیلم هم در این برنامه گفت: فیلم ""روشن"" ششمین فیلم من است و به بسیاری از جشنواره‌های جهانی راه یافته و افتخار کسب کرده است، امیدوارم پس از این با فیلم‌های دیگر هم به اینجا بیایم.
فیلم سینمایی «روشن» به کارگردانی و تهیه‌کنندگی روح الله حجازی و بازی رضا عطاران دومین فیلم ایرانی‌ست که با حضور این کارگردان و بازیگر در سینما سینه‌پلیس شهر مسقط برای ایرانی ها به نمایش درآمد.
در ابتدای مراسم، مهدی سلیمانی برچلویی که با همراهی ""شمس‌المرجان"" اکران فیلم‌های سینمای ایران در عمان را برگزار می‌کند. ضمن خوش آمدگویی به مخاطبین از حضور رضا عطاران و روح الله حجازی بسیار قدردانی کرد و گفت: بسیار خوشحالم که به لطف خدا توانستیم دومین فیلم ایرانی پس از فسیل را در مسقط نمایش دهیم و هر دو فیلم با ظرفیت تکمیل نمایش داده شوند.
در «روشن» که داستان یک مرد میانسال عاشق بازیگری است، علاوه بر عطاران، سیامک انصاری و سارا بهرامی هم بازی کرده‌اند.
در این زمینه بخوانید:
فیلمی با نقش آفرینی متفاوت رضا عطاران در تدارک اکران
انتهای پیام"
culture,"جشنواره فیلم فجر خبر داده است که برای اولین بار اعضای خانه سینما در این رویداد صاحب خانه شده‌اند، این در حالی است که در سال‌های گذشته، اهالی سینما با اختصاص بلیت و در چند سینما فیلم می‌دیدند اما گویا امسال کارت دریافت می‌کنند و تنها در یک مکان فیلم می‌بینند بنابراین روال بلیت منتفی است.
به گزارش ایسنا، در سال‌های گذشته روند اهدای بلیت به اهالی سینما طوری پیش می‌رفت که بازار سیاه بلیت فروشی کنار سینماهای مخصوص هنرمندان داغ می‌شد اما روابط عمومی جشنواره بین المللی فیلم فجر اعلام کرده است به منظور ارج نهادن به اعضای صنوف خانه سینما به عنوان صاحبان اصلی سینما و با مساعدت دبیر جشنواره و همراهی خانه سینما برای اولین بار طی ۴۱ دوره برگزاری جشنواره فیلم فجر یکی از محل های اصلی جشنواره که متعاقبا اعلام می شود به آنها اختصاص پیدا کرد تا با صدور کارت به تماشای همه آثار این دوره بنشینند.
اعضای صنوف مختلف خانه سینما که دارای شماره نظام صنفی هستند می توانند از روز سه شنبه ۱۹ دی ماه تا روز جمعه ۲۲ دی ماه با مراجعه به سایت جشنواره به آدرس fajrfilmfestival.com ثبت نام و صاحب کارت جشنواره برای حضور در چهل و دومین جشنواره بین المللی فیلم فجر شوند.
چهل و دومین جشنواره بین‌المللی فیلم فجر ۱۲ تا ۲۲ بهمن ماه سال جاری به دبیری مجتبی امینی برگزار می‌شود.
انتهای پیام "
culture,"ایسنا/اصفهان پیام آیت‌الله نوری همدانی به کنگره حضرت علی‌بن امام محمد باقر(ع) قرائت شد.
در ابتدای کنگره حضرت علی‌بن امام محمد باقر(ع) که در کاشان برگزار می شود پیام آیت اللّه العظمی نوری همدانی به‌مناسبت برگزاری این کنگره، قرائت شد.
متن این پیام به این شرح است:
بسم اللّه الرّحمن الرّحیم
اَلحَمدُ للّهِ رَبِّ العالَمین، ثُمَّ الصَّلاةُ وَ السَّلام علی سَیِّدنا و نَبیِّنا حبیبِ اِلهِ العالمین، ابِی‌القاسِم المُصطَفی مُحَمَّد و علی اَهل بَیته الطّاهرین المعصومین المکرّمین، سِیَّما بقیة اللّهِ فی الارضین
قال ﷲ الحکیم فی کتابه الکریم: قْلْ َلَاأسْلَکُمْ عَلیَهِ أجْراً إلِّا المَوَدَّةَ فِی الْقرْبَی
با سلام و تحیت به آن مجمع محترم؛
یکی از علّت‌های گسترش فرهنگ غنی اسلام و سیره اهل‌بیت در ایران حضور امامزادگان است و این موهبت الهی برای کشور ماست، بر این اساس یکی از موضوعات مهم تکریم و تجلیل از امامزادگان است و بنابر حدیث شریف ثقلین که مقبول فریقین است، از شعائر دین، وظیفه و تکالیف مسلمانان است.
همان‌طور که قرآن کریم برای مسلمانان، کتاب هدایت است، عترت پیامبر اکرم (ص)نیز هادیان مردم و نجات‌دهنده گمراهان از ضلالت می‌باشند، و همگان وظیفه دارند که از آنان پیروی کرده و راه و روش زندگی را از آنان بیاموزند.
آشنایی با سیره آن بزرگواران و مطالعه زندگانی آنان، برای همه مسلمانان، اهمیت بسیار زیادی دارد. با مطالعه زندگی امامزادگان در طول تاریخ می‌بینیم که آنان با مجاهدات خویش و با تحمل زحمات و صدمات بسیار زیاد، دین مبین اسلام و معارف نورانی مکتب را تبلیغ و ترویج کرده و بسیاری از آن بزرگواران در این راه، شربت شهادت نوشیده، و با خون پاک خود شجره طیبه اسلام را آبیاری کردند.
خصوصاً امامزادگانی که در راه ترویج دین و اسلام ناب دست به جهاد زدند و به همین منظور از شهر خود هجرت کردند تا هم مردم بلاد دیگر را با فرهنگ اهل‌بیت «علیهم السلام» آشنا سازند و هم از دستگاه جور امویان و عباسیان نجات پیدا کنند و طبیعی است که هرجا اقبال بیشتری باشد محل تجمع این امامزادگان است، در این بین منطقه کاشان در طول تاریخ دارای  ویژگیهای خاصی بوده است و محل رفت‌وآمد منسوبان اهل‌بیت «علیهم السلام» بوده به‌علاوه با توجه به حضور علماء بزرگ مردم این منطقه بیش از جاهای دیگر با حضرات معصومین «علیهم السلام» آشنا بوده‌اند از جمله امامزادگان بزرگوار حضرت علی‌بن محمد باقر «علیه السلام» است که در منابع تاریخی ما مورد توجه قرار گرفته و با عظمت از ایشان یاد شده از جمله شیخ مفید و صاحب ریاض، مرحوم طبرسی، قاضی نوراللّه شوشتری صاحب روضات الجنات و مرحوم شیخ عباس قمی،
بر این اساس تجلیل از این بزرگوار بسیار لازم است، مسئولان باید برای معرفی این شخصیت عظیم تلاش کنند و آن مکان مقدس نیز به‌عنوان یک قطب فرهنگی در منطقه تبدیل شود و تأسیس و یا گسترش یک حوزه علمیه در جوار آن بزرگوار لازم و ضروری است.
اینجانب بسیار مایل بودم که شخصاً در آن مجمع محترم حضور پیدا می‌کردم اما توفیق حاصل نشد، خدا را شاکرم که این عنایت را فرمود تا چند سطری درباره اهل‌بیت و این امامزاده بزرگوار مرقوم بدارم. لازم می‌دانم از همه عزیزان که در این مراسم حضور یافته‌اند و برای تشکیل آن تلاش نموده تشکر و قدردانی کنم.
توفیق همگان را از خداوند متعال خواستارم.
حسین نوری همدانی
۱۹ دی ماه 1402
انتهای پیام"
culture,"همایش مشترک بانوان هنرمند ایران و ترکمنستان در سالن اجتماعات موزه هنرهای تجسمی صفرمراد ترکمنستان در شهر عشق آباد افتتاح شد.
به گزارش ایسنا همایش مشترک بانوان هنرمند ایران و ترکمنستان با موضوع «نقاشی و نقش آن در حفظ جامعه» برگزار شد. در این همایش «اسماعیل اورازوف» رئیس موزه هنرهای تجسمی صفرمراد ترکمنستان، نویدرسولی رایزن فرهنگی جمهوری اسلامی ایران در ترکمنستان، دیپلمات‌ها و خانواده های آن‌ها و برخی هنرمندان دو کشور جمهوری اسلامی ایران و ترکمنستان حضور داشتند. 
این همایش روز جمعه ۱۵ دی ماه در محل موزه هنرهای تجسمی صفرمراد ترکمنستان در شهر عشق آباد، برگزار شد.  
نویدرسولی ـ رایزن فرهنگی جمهوری اسلامی ایران در ترکمنستان ـ به توجه و تأکید مقامات دو کشور به موضوع فرهنگ و هنر و تأثیر آن بر تقویت همکاری‌ها اشاره کرد.
او هنر را نمونه بارز نزدیک شدن ملت ها به یکدیگر دانست و افزود: نقاشی و نگارگری اولین و ساده ترین هنر برای برقراری ارتباط با جامعه است. هنرمند نقاش، جهان را می نگرد و با نیروی عقل و احساس و چشمانی کنجکاو، ماهیت آن را مورد بررسی قرار می‌دهد و نتیجه برداشت خود را در قالب تصاویر رنگین و یا رنگ هایی در قالب فرم هایی بدون شکل، تجسم می‌بخشد. چه بسیار نقاشانی که در قالب یک تابلوی نقاشی توانسته اند با حضور در جشنواره های بین المللی، همبستگی و دوستی و ارتباط ملت ها با یکدیگر را رقم بزنند و نقش مؤثری را در تقویت روابط کشورها در عرصه بین‌الملل ایفا کنند که بسیاری از آنها را بانوان تشکیل می دهند.
وی با اشاره به شناخت بیش از پیش مردم دو کشور ایران و ترکمنستان از یکدیگر با برگزاری چنین رخدادهای فرهنگی و هنری گفت: در بررسی اجمالی هنرهای تجسمی رایج در مناطق روستایی و شهری حاشیه دریای خزر از جمله ایران و ترکمنستان، اشتراکات فراوانی از لحاظ نگاره ها، طرح ها، رنگ آمیزی ها و... وجود دارد. در آثار نقاشی هنرمندان دو کشور می‌توان به وضوح به اهمیت نقاشان به موضوعاتی چون خانواده، محیط زیست، حفظ آداب و رسوم و سنت ها پی‌برد که این نیز تأکید بر توجه به مشترکات جوامع ایران و ترکمنستان دارد.
رایزن فرهنگی ایران در ترکمنستان در پایان اظهار امیدواری کرد بانوان هنرمند ایران و ترکمنستان با برگزاری چنین رویدادهایی بتوانند در توسعه روابط دو کشور نقش بسزایی را ایفا کنند.
اسماعیل اورازوف ـ رئیس موزه هنرهای تجسمی صفرمراد ترکمنستان در عشق آباد با اشاره به روابط مطلوب دو کشور جمهوری اسلامی ایران و ترکمنستان گفت: هنر نیازی به ترجمه ندارد همه آنچه را که در آن وجود دارد به روشنی بازگو می کند.
وی در بخشی دیگر از سخنان خود با اشاره به فرهنگ هر کشور گفت: آداب و رسوم هر کشوری در فرهنگ آن نمود پیدا می کند و آداب و رسوم مردم ترکمنستان را نیز می توان در فرهنگ آن مشاهده کرد.
هنر امکانی برای گفت‌وگو است 
در ادامه مینو امینی ـ هنرمند ـ طی سخنانی گفت: هنر امکانی برای گفت وگوست. هنرمند هر چند به خلوت می‌رود، اما این امکانی برای مکاشفه است. هنرمندان واقعیت زندگی را نقش می‌زنند. واقعیتی که از آن غافلیم. انتشار واقعیت به صلح و دوستی در جهان کمک می‌کند. هنرمندان زمینه‌ساز صلح در جهان و پیوند میان ملت‌ها هستند.
«آیجان قدیروا» استاد آکادمی هنر ترکمنستان به ظرافت نقش های نقاشی ترکمن و آثار هنری که توسط بانوان ترکمن تولید می شود، اشاره کرد و این که با استفاده از نقش های قدیمی، محصولات مختلف هنری را براساس شیوه های مدرن تولید می کنند.
نقاشی بلندگوی مسائل فرهنگی است
رقیه ستارنژاد ـ هنرمند ـ نیز با اشاره به نقاش و هنر نقاشی گفت: قدمت هنر نقاشی شش برابر زبان نوشتار است؛ هنر نقاشی مانند ناطقی بی زبان اما سرشار از کلام با روح و جان بیننده ارتباط می‌گیرد. رسالت نقاشی در تمامی عرصه ها رسالت سنگینی است و نقاش با قلم و رنگ خود بلندگوی خیلی از مسائل فرهنگی و اجتماعی می‌تواند باشد. نقاش گاهی زیبایی ها را در روی پهنای بوم خود به تصویر می‌کشد گاه اختلالات فرهنگی را.
نقاش راوی اجتماعی و فرهنگی و سیاست بین المللی می‌تواند باشد، نقاش گاه درمانگر است و غذای روح و جان انسان را به تصویر می‌کشد.  نقاشی که آداب و سنن زیبای ملی یک کشور را در پهنای کوچک تابلویش معرفی می‌کند، راوی احساسات و جشن‌ها و آداب و سنت‌های یک جامعه می‌تواند باشد که وی روایتگریست برای جذب توریست به پهنای زیبای کشورش. زبان قلم نقاش گاه زبان اعتراض به تلخی‌ و گاه زبان اعتراف به زیبایی‌هاست. دست‌هایی که درختان را به تصویر می‌کشند با دست‌هایی که درختان را می اندازند متفاوتند. نقاش در آشتی انسان با محیط زیست در تلاش است و از طبیعت که یک معلم بی‌نظیر است الهام می‌گیرد. 
مهری آتدایوا ـ کارشناس هنری این موزه هنرهای تجسمی صفرمراد ترکمنستان هم به بخشی از مقاله خود درباره توجه دولت ترکمنستان به هنرهای تجسمی اشاره کرد و گفت: بانوان هنرمند نه تنها در خانه و خانواده که در تربیت نسل های آینده نیز نقش بسزایی دارند. آثار هنری بانوان هنرمند به سطحی رسیده است و نشان از ارتقای آن‌ها در حوزه هنر دارد. 
زینب شاهی ـ هنرمند ـ هم به اهمیت هنر اشاره کرد و گفت: هنر بخشی از هویت و زبان مشترک ملت ها است و می تواند حس زیبایی شناسی، نوع دوستی و آرامش را در دل ها بیدار کند. این هنر است که اتحاد، صلح و همدلی را به ارمغان می آورد. هنر نقش اساسی در اشاعه تمدن‌ها داشته و در پیشرفت و ترقی آنها سهم بسزایی ایفا می کند.
وی در بخشی دیگر از سخنان خود با اشاره به تاریخچه هنر تذهیب گفت: چندی پیش هنر تذهیب به نام کشورهای ایران، ترکیه، تاجیکستان، ازبکستان و آذربایجان که همگی روزی جزو سرزمین پهناور ایران بودند در فهرست میراث ناملموس یونسکو ثبت شد.
شاهی در پایان با اشاره به معنای تذهیب گفت: لغت تذهیب را در اصطلاح می توان به معنای «آراستن» نیز دانست، چرا که هدف اصلی هنر تذهیب، آراستن صفحات کتاب، قطعات خوش نویسی و حاشیه نقاشی ها بویژه صفحات قرآن کریم است.
 جِرِن بالتایوا ـ مدیر بخش علوم اجتماعی آکادمی هنر ترکمنستان ـ نیز در مقاله خود به جایگاه ویژه هنرهای تجسمی در ترکمنستان و به حضور بانوان هنرمند آن کشور در نمایشگاه های بین المللی اشاره کرد که با آثاری نظیر زندگی زنان عشق به میهن، ارزش ها و میراث ملی و فرهنگی مردم ترکمن و... حضور خود را پررنگ کرده‌اند.
گفتنی است؛ نمایشگاه مشترک نقاشی و نگارگری بانوان هنرمند جمهوری اسلامی ایران و ترکمنستان به همراه همایش و کارگاه آموزشی در موزه هنرهای تجسمی صفرمراد در عشق آباد جمعه ۱۵ دی ماه به پایان رسید.
انتهای پیام "
culture,"مجموعه‌ای از ۲۰ گل برتر نابغه‌های جهان فوتبال عرضه شد.
به گزارش ایسنا، در این مجموعه گل‌های برتر از بازیکنان بزرگ تاریخ فوتبال جهان همچون دیگو مارادونا، کریستیانو رونالدو، لیونل مسی، رونالدینیو، رونالدو(برزیلی)، دیوید بکهام، لواندوفسکی، کیلیان امباپه، زین الدین زیدان، لوئیس فیگو، ارلینگ هالند، روملو لوکاکو و دیگر نابغه‌های تاریخ فوتبال جهان قابل مشاهده است.
پلتفرم تماشاخونه  مجموعه‌ای از آثار سینمای ایران و جهان را منتشر کرده است و این روزها مجموعه «بیست گل برتر نابغه‌های جهان فوتبال» یکی از آثاری است که در این مجموعه عرضه شده است.
انتهای پیام"
culture,"مشاور وزیر فرهنگ و مدیرعامل صندوق اعتباری هنر با تاکید بر اینکه مصمم هستیم تا صندوق اعتباری هنر را از رویکرد حمایتی به سمت توانمند سازی ببریم ، گفت: تلاش ما رونق کسب و کارهای فرهنگی و هنری و کمک به رشد و توسعه اقتصاد هنر است.
به گزارش ایسنا به نقل از روابط عمومی و اطلاع‌رسانی صندوق اعتباری هنر، سیدمجید پوراحمدی روز یکشنبه (۱۷ دی ماه ۱۴۰۲) در حاشیه رونمایی از ویژند (قاب هنر) که در محل فرهنگسرای نیاوران برگزار شد با تسلیت ایام شهادت حاج قاسم سلیمانی و همچنین واقعه دردناک شهید و مجروع شدن بسیاری از هموطنان زائر حاضر در مراسم گرامیداشت سالروز شهادت سردار دل ها، گفت: امروز شاهد رونمایی یکی از پروژه‌های حوزه اقتصاد هنر صندوق اعتباری هنر هستیم که این مهم نشان می‌دهد، حاصل تلاش و فعالیت‌های زیرمجموعه‌های صندوق هنر به بار نشسته است.
وی ضمن قدردانی و تشکر از حضور همه هنرمندان و پیشکسوتان عرصه‌های مختلف فرهنگی و هنری در این مراسم، اظهار کرد: به حول و قوه الهی در راستای سیاست توانمندسازی هنرمندان و توجه به کسب و کارهای فرهنگ و هنر توانسته‌ایم پروژه‌ها و برنامه‌های مختلفی را طی یکی دوسال گذشته طراحی و تا حد زیادی به نتیجه برسانیم.
رییس هیات مدیره صندوق اعتباری هنر تاکید کرد: تلاش ما در صندوق اعتباری هنر این است از رویکرد حمایتی به سمت توانمندسازی حرکت کنیم در این راستا شرکت‌های مختلفی ذیل این صندوق فعالیت می‌کنند که یکی از آنها شرکت پروانه است.
پوراحمدی ادامه داد: شرکت پروانه در حال حاضر پروژه‌های متنوعی را طراحی کرده است که ان‌شاءالله در آینده در بخش آثار هنری و توجه به هنرمندان حوزه تجسمی برنامه های مختلفی را به اجرا خواهند گذاشت که امروز شاهد به بار نشستن یکی از این پروژه‌ها در قاب هنر هستیم.
مشاور وزیر فرهنگ و مدیر عامل صندوق اعتباری هنر با تشریح جزئیاتی از پروژه ویژند(قاب هنر)، گفت: این پروژه در راستای توجه به آثارهنری هنرمندان میان رده در قالب طرح (قاب هنر) و  ارائه هدایای هنری فاخر با شناسنامه به ارگان‌ها و مجموعه‌های علاقه مند به داشتن آثار هنری شناسنامه دار، طراحی شده است.
رئیس هیات مدیره صندوق اعتباری هنر در عین حال تصریح کرد: انتظار داریم در آینده نزدیک شرکت پروانه به شرکتی موثر و مرجع  در این زمینه تبدیل شود و بتواند هنرمندانی که عضو صندوق هنر هستند را مورد حمایت قرار دهد.
پوراحمدی با بیان اینکه در حال حاضر حدود ۴۰ نفر از هنرمندان این پروژه را شروع کرده و با آن همکاری می کنند، ابراز امیدواری کرد: تا انتهای سال آینده، تعداد آنها به حداقل ۵۰۰ نفر برسد.
به گفته وی، این پروژه با همکاری هنرمندان حوزه تجسمی فعال در بخش نقاشیخط فعال شده است افزود: یکی از اهداف ما توجه به هنرمندان میان رده و رشد استعداد جوانان هنرمند ذیل این شرکت است.
مدیرعامل صندوق اعتباری هنر همچنین ابراز امیدواری کرد: حرکتی که توسط صندوق آغاز شده است، امید را در دل همه هنرمندان این بخش و فعالان آن را فراهم کند.
رییس هیات مدیره صندوق اعتباری هنر در ادامه هدف و اساس این کار و راه‌اندازی اینگونه پروژه‌ها را در واقع ایجاد و زمینه‌سازی رشد هنرمندان و فراهم کردن رونق اقتصاد هنر برای این قشر دانست که هنرمندان به تدریج بازار خود را برای فروش و عرصه آثار خود به دست آورند.
پوراحمدی با اشاره به اینکه در حال حاضر باخبر هستیم که تقاضاهای فراوانی برای تهیه و خرید آثار جذب شده است، پیش بینی کرد تا پایان سال جاری هنرمندان با توجه به تقاضاهای موجود حدود پنج هزار اثر را تولید کنند و همین‌طور کار تولید آثار هنری با سفارش و درخواست‌هایی  که می‌رسد ادامه‌دار شود.
مدیر عامل صندوق اعتباری هنر همچنین ابراز امیدواری کرد با سفارشی که به هنرمندان می‌شود رفته رفته کسب و کارهای آنها نیز رونق بگیرد.
وی در بخش دیگری از سخنان خود با بیان اینکه این برنامه و انجام اینگونه پروژه‌ها و طرح‌ها کاملا تحت حمایت وزارت فرهنگ و ارشاد اسلامی و لطف و عنایت وزیر محترم فرهنگ و ارشاد اسلامی که همواره از مجموعه صندوق اعتباری هنر حمایت‌های ویژه کرده و حمایت‌های ایشان باعث شده که ما در مجموعه صندوق هنر بتوانیم با فراق بال ادامه مسیر داده و شاهد رشد و رونق فعالیت ها و ارائه انواع خدمات به هنرمندان و اصحاب فرهنگ، هنر، رسانه و فعالان قرآن و عترت در سراسر کشور باشیم؛ به نوبه خود از وی مزید تشکر و قدردانی می‌کنم.
در ادامه این مراسم محمدعلی کاروان معاون سرمایه‌گذاری و اقتصاد هنر و رضا صالحی مدیرعامل شرکت توسعه اقتصاد هنرآتیه نیز با ایراد سخنانی به تشریح پروژه ویژند( قاب هنر) پرداختند.
برش کیک ویژه رونمایی از نمایشگاه و آغاز به کار ویژند (قاب هنر) با حضور هنرمندان نامدار و برجسته کشور از برنامه های جانبی این مراسم بود.
در ادامه نیز مدیر عامل صندوق اعتباری هنر به همراه شماری از مسئولان صندوق و هنرمندان حاضر از بخش‌های مختلف آثار به نمایش گذاشته شده در این گالری دیدن کردند.
در این نمایشگاه که ۳۲ اثر از هنرمندان به نمایش گذاشته شده تا پایان دی ماه سال جاری در محل گالری شماره ۲ فرهنگسرای نیاوران همه روزه پذیرای علاقه مندان، دوستداران هنر و بازدید کنندگان در این مجموعه است.
انتهای پیام"
culture,"شبکه نسیم با انتشار ویدئویی از برنامه «جام آرزوها» از پخش این برنامه در روزهای آینده خبر داد.
به گزارش ایسنا، برنامه «جام آرزوها» از سه‌شنبه ۱۹ دی‌ماه هر شب ساعت ۲۳ روی آنتن خواهد رفت. این برنامه قرار است با همراهی برخی چهره های ورزشی و فرهنگی و هنری اتفاق بیفتند.
همچنین جزئیاتی از این برنامه در  ویدئو توضیح داده شده است مبنی بر اینکه در حاشیه جام ملت های آسیای ۲۰۲۳ این برنامه با مخاطبان همراه است و در این راستا از راه اندازی یک پویش خیریه خبر می دهد که در آن از مخاطبان درخواست شده آرزوهایی که دوست دارند برآورده شود در یک ویدئو به پایگاه اینترنتی این برنامه ارسال کنند و هرشب در این برنامه قرار است یک نفر برنده جام آرزوها باشد.
در «جام آرزوها» قرار است برخی آرزوهای مردم برآورده شود، همچنین در این برنامه جناب‌خان به‌عنوان مهمان ویژه حضور خواهد داشت.
ویدئوی برنامه «جام آرزوها» در قسمت زیر قابل مشاهده است:
0 seconds of 2 minutes, 53 seconds
انتهای پیام"
culture,"ایسنا/سمنان مدیرکل میراث فرهنگی، گردشگری و صنایع‌دستی استان سمنان گفت: به فروشگاه‌های صنایع‌دستی تسهیلات بند الف تبصره ۱۸ اعطاء می‌شود.
امیر کرم زاده امروز ۲۰ دی‌ماه ۱۴۰۲ افزود: تمامی هنرمندان دارای مجوز و متقاضیان ایجاد فروشگاه صنایع‌دستی می‌توانند جهت دریافت تسهیلات از صندوق کارآفرینی امید با شرایط ویژه اقدام نمایند.
مدیرکل میراث فرهنگی، گردشگری و صنایع‌دستی استان سمنان در خصوص امکان بهره‌مندی صنعتگران و هنرمندان صنایع‌دستی از تسهیلات مذکور افزود: در این راستا متقاضیانی که مجوز و پروانه فروشگاه صنایع‌دستی دارند می‌توانند برای کسب اطلاعات بیشتر به واحد صنایع‌دستی ادارات میراث فرهنگی، گردشگری و صنایع‌دستی شهرستان‌های استان مراجعه کنند.
امیر کرم زاده بابیان اینکه با پرداخت تسهیلات و حمایت از فروشگاه‌های صنایع‌دستی، کارگاه‌های بزرگ و کوچک صنایع‌دستی در شهرستان‌ها حمایت می‌شوند، گفت: این تسهیلات برای حمایت از فروشگاه‌های صنایع‌دستی و به‌منظور راه‌اندازی فروشگاه، خرید مواد اولیه و کالای صنایع‌دستی اعطاء می‌شود که این مهم در اشتغال‌زایی و رونق کسب‌وکارها و حفظ اصالت هنر در استان مؤثر است.
انتهای پیام"
culture,"«اسکار» ۱۸ دی ماه در شبکه نمایش خانگی منتشر می شود و الیکا عبدالرزاقی، نصرالله رادش، سحر ولدبیگی و رضا نیکخواه بازیگرانی هستند که در اولین قسمت این برنامه حضور دارند.
به گزارش ایسنا، مهران مدیری در حالی از ساخت «اسکار» در شبکه نمایش خانگی رونمایی کرده است که مدتی طول کشید تا توانست مجوز پخش این برنامه را از ساترا دریافت کند.
او که چندسالی برای تلویزیون کار می‌کرد، در حین پخش «دورهمی» با صداوسیما به مشکل خورد و پس از آن سراغ شبکه نمایش خانگی رفت.
این بازیگر و کارگردان که در ماه‌های اخیر هم به واسطه بازی در سریال‌های «پدر گواردیولا» و «خائن‌کشی» در شبکه نمایش خانگی دیده شد، پس از پخش آخرین قسمت از این مجموعه‌ها، سراغ ساخت مجموعه‌ای با ساختاری متفاوت رفته که گویا الگویی از نمونه‌ خارجی است.
«اسکار» یک رئالیتی‌شوی چالش محور است که مهمانان آن، همگی از بازیگران و افراد شناخته‌شده هستند.
در این برنامه، هر فرد تلاش می‌کند چالش خود را به خلاقانه‌ترین روش ممکن اجرا کند و رقابت بر سر تندیس اسکار خواهد بود.
هر مهمان بر اساس نحوه انجام چالش خود، از مجری اصلی برنامه امتیاز دریافت می‌کند و بر اساس امتیازهای دریافتی، برنده تندیس اسکار، مشخص می‌شود. همچنین مهمانی که کمترین امتیاز را دریافت کند، یک مسئولیت اجتماعی برعهده خواهد گرفت.
در این رئالیتی‌شو، مهران مدیری به‌عنوان کارگردان هنری و مجری اصلی برنامه و نیما شعبان نژاد به‌عنوان دستیار مجری اصلی حضور خواهند داشت.
نیما شعبان‌نژاد آخرین بار در سریال «هیولا» به کارگردانی مهران مدیری حضور داشت و حالا به عنوان مجری در برنامه «اسکار» حضور یافته است.
اعلام شده که اولین قسمت از رئالیتی‌شو «اسکار» از ۱۸ دی ماه به صورت اختصاصی از فیلیمو منتشر می‌شود و قسمت‌های بعدی آن، هر دوشنبه بر روی این پلتفرم قرار می‌گیرد. الیکا عبدالرزاقی، نصرالله رادش، سحر ولدبیگی و رضا نیکخواه بازیگرانی هستند که در اولین قسمت این برنامه حضور دارند.
بخش هایی از  برنامه «اسکار»در ویدئوی زیر قابل مشاهده است: 
0 seconds of 0 seconds
انتهای پیام
 "
culture,"ایران اخوان ثالث، همسر مهدی اخوان ثالث درگذشت. پیکر او روز دوشنبه (۱۸ دی) تشییع و به خاک سپرده می‌شود.
به گزارش ایسنا، خانواده مهدی اخوان ثالث در اطلاعیه‌ای که در صفحه این شاعر فقید منتشر شده است، نوشته‌اند: «مادر گرامی‌مان، «ایران اخوان ثالث» از رنج تن رها و همنشین و یار و همراه همسرش، مهدی اخوان ثالث شد. «می‌گویند پشت هر مرد بزرگی، زنی بزرگ ایستاده است.»
در زندگی پدرمان زنده‌یاد «مهدی اخوان ثالث» مادرمان «ایران» همان زن بزرگی است که سال‌ها همراه و یاور پدر بود. چراغ خانه ما از وجود «ایران» روشن بود.
مادر «ایران اخوان ثالث» با مهری سرشار، صبری ستودنی و تدبیری خردمندانه، مایه امید، پشت‌گرمی و ستون زندگی خانواده و پدر بود. با اینکه دست بی‌رحم گرفتاری‌ها و نامهربانی‌های روزگار گریبانش را رها  نکرد و داغ فرزند (لاله) را دید، همیشه امیدوار و پرتلاش بود و برای ما و اخوان خانه را تبدیل به محیطی امن، آسوده و سرشار از مهربانی کرد و به ما آموخت نگهبانی از خانواده نیازمند از خود گذشتگی‌ است.
برای بدرقه‌اش روز دوشنبه ۱۸ دی‌ماه ساعت ۱۰ و نیم در قطعه ۲ بهشت زهرا (در کنار لاله) گرد هم می‌آییم و پس از آن بنا به وصیتش هزینه‌های مرسوم مجالس یادبود و غیره را صرف امور خیریه خواهیم کرد.»
مهدی اخوان ثالث چهارم شهریورماه ۱۳۶۹ در تهران درگذشت و پیکرش در آرامگاه فردوسی در توس دفن شد.

انتهای پیام"
culture,"شبکه ورزش سیما این هفته رقابت‌های هندبال و تیراندازی قهرمانی آسیا را زنده پخش می‌کند.
به گزارش ایسنا، «مثبت ورزش» رقابت‌های هندبال قهرمانی آسیا را پخش می کند.
شبکه ورزش سیما با پخش مستقیم دو تقابل هندبال قهرمانی آسیا پنجشنبه و جمعه ۲۱و ۲۲دی ماه با «مثبت ورزش» پیش روی دوستداران این رشته ورزشی خواهد بود.
پنجشنبه ساعت ۱۷ جدال عربستان مقابل ژاپن و جمعه تقابل ایران و نیوزلند از ساعت ۱۵ با «مثبت ورزش» شبکه ورزش سیما با تحلیل و گزارش اختصاصی از شبکه ورزش سیما پخش خواهد شد.

بیست و یکمین دوره مسابقات هندبال قهرمانی آسیا و انتخابی قهرمانی جهان ۲۰۲۵ در منامه بحرین برگزار می‌شود. تیم ملی هندبال ایران در این مسابقات در گروه B با تیم های کره جنوبی، چین و نیوزیلند همگروه است.
***
«مثبت ورزش» این بار با پخش دیدارهای نهایی تیراندازی قهرمانی آسیا با مخاطبان خود همراه است.
برنامه «مثبت ورزش» شبکه ورزش سیما از دوشنبه ۱۸ دی ماه حوالی ساعت ۹ صبح و ۱۳بعدظهر تا پنجشنبه ۲۱دی ماه فینال رقابت های ماده های مختلف تیراندازی را به صورت زنده پخش می کند.
فینال رقابت های تیراندازی آقایان و بانوان از رقابت های قهرمانی آسیا که به میزبانی جاکارتا اندونزی برگزار می شود و به واسطه کسب سهمیه المپیک برای نمایندگان ایران از اهمیت بالایی برخوردار است.
انتهای پیام"
culture,"کتاب «فلسفه فیزیک؛ نظریه کوانتوم» نوشته تیم مادلین با ترجمه رعنا سلیمی منتشر شد.
به گزارش ایسنا، این کتاب در ۳۱۲ صفحه با شمارگان ۱۱۰۰ نسخه و قیمت ۲۱۰ هزار تومان در انتشارات ققنوس راهی بازار کتاب شده است.
 در نوشته پشت جلد کتاب می‌خوانیم: هر نظریه فیزیکی بنیادینی باید به دو موضوع بپردازد، یکی هستی‌شناسی، یعنی آنچه نظریه وجودش را به عنوان واقعیت فیزیکی مسلم می‌گیرد، دوم دینامیک، یعنی قوانینی که نحوه رفتار موجودات واقعی فیزیکی را توصیف می‌کند.
تیم مادلین بر این باور است که آنچه در کتاب‌های مرجع کوانتوم به‌عنوان نظریه کوانتوم مطرح شده دستورالعمل پیشگویانه‌ای است که در ارائه روایت دقیق و روشنی از هستی‌شناسی ناتوان است.  او سه رهیافت مناسب را در حالت غیرنسبیتی بررسی می‌کند: نظریه‌های رمبش، موج راهبر و چندجهانی. این نظریه‌ها پیش‌بینی‌های دستورالعمل کوانتوم را بازیابی می‌کنند اما درباره واقعیت فیزیکی پاسخ‌های متفاوتی دارند. مطالعه این کتاب دریچه‌ای تازه به دنیای فیزیک کوانتوم به روی خواننده می‌گشاید.
 انتهای پیام "
culture,"با حکم سردار سرلشکر پاسدار «محمد باقری» رئیس ستاد کل نیروهای مسلح چند انتصاب جدید در بنیاد حفظ آثار و نشر ارزش‌های دفاع مقدس انجام شد.
به گزارش ایسنا، مراسم تکریم و معارفه رئیس سازمان اسناد و مدارک دفاع مقدس، دبیر ستاد مرکزی راهیان نور کشور، رئیس سازمان امور موزه‌ها و یادمان‌های دفاع مقدس و مدیر مستقل پشتیبانی و حفاظت تامین بنیاد حفظ آثار و نشر ارزش‌های دفاع مقدس در حاشیه همایش سراسری مدیران بنیاد حفظ آثار و نشر ارزش‌های دفاع مقدس و با حضور سردار بهمن کارگر رئیس بنیاد حفظ آثار و نشر ارزش‌های دفاع مقدس، در موزه ملی انقلاب اسلامی و دفاع مقدس برگزار شد.
در این مراسم، با معرفی سردار بهمن کارگر و با حکم سردار سرلشکر پاسدار «محمد باقری» رئیس ستاد کل نیروهای مسلح، سردار سرتیپ دوم بسیجی «عباس بایرامی» به‌عنوان رئیس سازمان اسناد و مدارک دفاع مقدس، سرهنگ پاسدار «روح‌الله حسین‌زاده» به‌عنوان دبیر ستاد مرکزی راهیان نور کشور و سرهنگ ستاد «سلیم طباخی» به عنوان رئیس سازمان امور موزه‌ها و یادمان‌های دفاع مقدس و همچنین با حکم سردار کارگر، سردار سرتیپ دوم پاسدار «غلامرضا علاماتی» به عنوان مشاور رئیس بنیاد در امور اسناد و مدارک دفاع مقدس و سرهنگ ستاد «علیرضا امجدیان» به عنوان‌ مدیر مستقل پشتیبانی و حفاظت تامین بنیاد حفظ آثار و نشر ارزش‌های دفاع مقدس منصوب شدند.
انتهای پیام"
culture,"ایسنا/قم نمایشگاه کتاب و دستاوردهای علمی مراکز پژوهشی حوزه‌های علمیه امروز، ۱۷ دی با حضور آیت الله اعرافی افتتاح شد.
نمایشگاه کتاب و دستاوردهای علمی مراکز پژوهشی حوزوی با عنوان «مشکات» امروز با حضور آیت الله علیرضا اعرافی مدیر حوزه‌های علمیه کشور در مجتمع امام خمینی (ره) جنب گلزار شهدای قم افتتاح شد. 
در این نمایشگاه بیش از ۷۰ واحد پژوهشی و انتشاراتی حوزوی دستاوردهای علمی و پژوهشی خود را در معرض دید بازدیدکنندگان قرار دادند.
این نمایشگاه تا ۲۴ دی ماه از ساعت ۹ تا ۱۹ پذیرای بازدید علاقمندان است. 
مدیر حوزه‌های علمیه کشور در مراسم افتتاح این نمایشگاه با اشاره به لزوم پاسخگویی به شبهات و مسائل جدید گفت: با توجه به اشتیاق جامعه جهانی به شنیدن پیام اسلام و معارف اهل بیت (علیهم السلام)، ارائه آثار دینی با زبان‌های زنده بین‌المللی ضرورتی اجتناب ناپذیر است.
انتهای پیام"
culture,"شهلا لاهیجی، نویسنده و ناشر در ۸۱ سالگی از دنیا رفت.
به گزارش ایسنا، انتشارات روشنگران  و مطالعات زنان با اعلام این خبر نوشته است: «خبر کوتاه بود و باورش تلخ و جانکاه. شهلا لاهیجی مدیر سخت‌کوش و خستگی‌ناپذیر انتشارات روشنگران، برای همیشه با این جهان وداع گفت.
شهلا لاهیجی، نویسنده، محقق، تاریخ‌پژوه، مترجم و مدیر انتشارات روشنگران و مطالعات زنان، پس از تحمل یک دوره بیماری، امروز، هجدهم دی‌ماه دیده از جهان فروبست. شهلا لاهیجی انتشارات روشنگران را در سال ۱۳۶۲ پایه‌گذاری کرد و همه عمر گرانبارش را در راه اعتلای فرهنگ و هنر ایران بزرگ گام نهاد.»
در معرفی بیشتر او نیز عنوان شده است: «شهلا لاهیجی در اردیبهشت ۱۳۲۱ در تهران دنیا آمد و در نوجوانی با خانواده به شیراز نقل مکان کردند. او از نوجوانی به مقاله‌نویسی در نشریات پرداخت و در سن ۱۵ سالگی در رادیو شیراز به تهیه‌کنندگی مشغول شد. مدتی بعد با انجمن جهانی زنان نویسنده و روزنامه‌نگار مکاتبه کرد و به عضویت آن درآمد. پس از مدتی و در همین بازه زمانی به روش مکاتبه‌ای با دانشگاه آزاد لندن دوره فشرده جامعه‌شناسی را گذراند.
از شهلا لاهیجی کتاب دوجلدی «پژوهشی در هویت تاریخی زنان ایران» با همکاری مهرانگیز کار منتشر شده است. «تصویر زن در آثار بهرام بیضایی» و ترجمه «زن در جست‌وجوی رهایی» (فراز و فرود جنبش زنان در سوسیال دموکراسی آلمان) از دیگر آثار اوست.»
همچنین اتحادیه ناشران و کتابفروشان تهران در اطلاعیه‌ای آورده است: «بدین‌وسیله درگذشت مرحومه مغفوره شادروان خانم شهلا عبدالله‌زاده لاهیجی، نویسنده، مترجم، نخستین ناشر زن ایرانی و مدیرمسئول انتشارات  روشنگران و مطالعات زنان را به اطلاع همکاران گرامی می‌رسانیم.

هیئت مدیره اتحادیه ناشران و کتابفروشان تهران ضمن عرض تسلیت به خانواده محترم عبدالله‌زاده لاهیجی، کلیّه بازماندگان و همکاران صنف برای آن مرحومه علو درجات الهی را مسئلت دارد.

مراسم تشییع و یادبود ایشان متعاقبا اعلام خواهد شد.

ارسال پیام تسلیت همکاران گرامی باعث تسلّی خاطر بازماندگان خواهد بود.»
 انتهای پیام"
culture,"کمیته جست‌وجوی مفقودین ستاد کل نیروهای مسلح توانست پیکرهای سه شهید در منطقه عملیاتی زرباطیه عراق را کاوش کند.
به گزارش ایسنا، در جریان عملیات کشف پیکرهای شهدای دفاع مقدس توسط کمیته جست‌وجوی مفقودین ستاد کل نیروهای مسلح، طی روزهای سه‌شنبه و چهارشنبه (۱۹ و ۲۰ دی)، پیکرهای سه شهید در منطقه عملیاتی زرباطیه عراق پیدا شد.
عملیات‌های «والفجر ۳» و «کربلای یک» در دوران دفاع مقدس در منطقه زرباطیه عراق انجام شدند. عملیات تفحص پیکر مطهر شهدای هشت سال دفاع مقدس در زرباطیه نیز از مهر ۱۳۹۷ آغاز شد.
0 seconds of 2 minutes, 4 seconds
 «علیرضا گل‌محمدی» و «حاجی‌قاسمی» نیز ۲۰ بهمن ۱۳۹۹ در جریان تفحص شهدای منطقه زرباطیه بر اثر انفجار مین باقی مانده از دوران جنگ تحمیلی به شهادت رسیدند.
انتهای پیام"
culture,"مراسم نکوداشت میرجلال‌الدین کزازی، استاد زبان و ادبیات فارسی و شاهنامه‌شناس برگزار می‌شود.
به گزارش ایسنا، این مراسم روز سه‌شنبه ۱۹ دی‌ماه از ساعت ۱۵ تا ۱۷ در تالار اجتماعت شهید مطهری (ره) انجمن آثار و مفاخر فرهنگی برگزار می‌شود. 
بنا بر اعلام، در این رویداد جمعی از استادان و صاحب‌نظران حوزه زبان و ادب فارسی درباره جایگاه و نقش تأثیرگذار استاد میرجلال‌الدین کزازی در سپهر فرهنگی و ادبی ایران سخنرانی خواهند کرد.
میرجلال‌الدین کزازی زاده ۲۸ دی سال ۱۳۲۷ است. او تحصیلات دوره ابتدایی را در مدرسه آلیانس و دوره متوسطه را در دبیرستان رازی کرمانشاه گذراند و سپس  رشته کارشناسی و کارشناسی ارشد ادبیات فارسی را در دانشگاه تهران به اتمام رساند و سال ۱۳۷۱ به اخذ دکتری این رشته نائل آمد.
 از آثار این شاهنامه‌شناس می‌توان کتاب‌های «از گونه‌ای دیگر» (شاهنامه‌شناسی)، «در دریای دری» (تاریخ شعر فارسی)، «رخسار صبح» (خاقانی‌شناسی)، «زیباشناسی سخن پارسی»، «بیکران سبز» (دفتر شعر)، «مازهای راز» (شاهنامه‌شناسی)، «رویا، حماسه، اسطوره» (شاهنامه‌شناسی)، «دیر مغان»، «پارسا و ترسا» (عطارشناسی)، «پرنیان پندار» (جستارهایی در ادب و فرهنگ) و «سراچه آوارنگ» را نام برد.
این پژوهشگر برنده  نهمین دوره جایزه کتاب سال ایران برای ترجمه کتاب «انه‌اید» نوشته ویرژیل حماسه‌سرای یونانی شد. همچنین نشان زرین و سپاسنامه انجمن ادبی فرهنگی کشور یونان «پارناسوس» را به عنوان برجسته‌ترین ایرانی در گسترش فرهنگ و ادب یونان در زمستان ۱۳۸۴ کسب کرد.
او به عنوان چهره ماندگار فرهنگ و ادب ایران در پنجمین همایش آن در سال ۱۳۸۴ شناخته شد و جایزه نخستین پژوهش‌های بنیادین در جشنواره بین‌المللی خوارزمی برای نگارش کتاب «نامه باستان» را در بهمن ۱۳۸۳ کسب کرد.
این چهره ادبی سعی دارد در نوشته‌ها و گفتارهایش واژگان غیرفارسی به‌کار نبرد و به بهره‌گیری از «واژه‌های پارسی سره» در نوشته‌ها و گفتار خود مشهور است.
 انتهای پیام"
culture,"نمایشگاه مشترک صنایع‌دستی «اروند تا تهران» با هدف حمایت از هنرمندان برگزار می‌شود.
به گزارش ایسنا، نشست امیرهوشنگ بابامرادی مدیر توسعه گردشگری و میراث‌فرهنگی منطقه آزاد اروند و احسان دهقانی معاون صنایع‌دستی استان تهران با هدف برنامه‌ریزی همکاری‌های مشترک برگزار شد.
به‌نقل از روابط‌عمومی اداره‌کل میراث‌فرهنگی، گردشگری و صنایع‌دستی استان تهران، امیرهوشنگ بابامرادی گفت: در این نشست مقرر شد تا نمایشگاه مشترک صنایع‌دستی «اروند تا تهران» با هدف حمایت از هنرمندان برگزار شود.
مدیر توسعه گردشگری و میراث‌فرهنگی منطقه آزاد اروند افزود: منطقه خرمشهر و آبادان ظرفت بالایی در رشته‌های صنایع‌دستی به ویژه دسته صنایع‌دستی دریایی و حصیربافی دارد.
او افزود: قطعا یکی از بازارهای هدف در عرضه صنایع‌دستی برای هنرمندان منطقه اروند کلانشهرهای بزرگ از جمله تهران است.
معاون صنایع‌دستی تهران ضمن اعلام آمادگی برای انتقال تجربه در حوزه تجاری‌سازی و بسته‌بندی صنایع‌دستی گفت: منطقه آزاد اروند ظرفیت خوبی برای صادرات تولیدات هنرمندان صنایع‌دستی تهران به کشورهای منطقه از جمله عراق و کشورهای حوزه خلیج فارس را دارد.
دهقانی تاکید کرد: نمایشگاه مشترک در اسفند ماه برگزار می‌شود و همکاری‌های مشترک قطعا توسعه و رونق اقتصاد صنایع‌دستی در دو منطقه تهران و اروند را فراهم می‌کند.
انتهای پیام"
culture,"حضرت آیت‌الله جوادی آملی در پیامی به نخستین همایش بین‌المللی قرآنی «رسالات‌الله» با بیان اینکه بشر می‌تواند بر نظام سپهری و نظام بین ارض و سماء مسلط شود، نوشت: انسانی که حیات حیوانی دارد، سرگرم شهوت و غضب و امثالهم است. گاهی در غزه کودک‌کشی می‌کند و گاهی در جایی دیگر بزرگ‌کشی می‌کند. این نه تنها انسان نیست، بلکه بخشی از حیوانیت او مانده و بخشی هم مربوط به حیات گیاهی اوست.
به گزارش ایسنا، آیت‌الله العظمی جوادی آملی در این پیام ابراز داشت:
«قرآن کریم انسان را به حیات تازه دعوت کرده است. در فصل اول فرمود قرآن نه تاریخ دارد و نه جغرافیا. نه زمانی است و نه زمینی، چون از ملکوت نازل شده است که آن ملکوت برتر از زمان و زمین است. از مدرسه بشری ساخته نشده و در مدرسه بشری بافته نشده است. از ذات اقدس اله نازل شده است. آنجا که نه زمان است و نه زمین. نه مادی است و نه مادی؛ از طرف خداوند نازل شده بر قلب مطهر بزرگترین پیامبر جهان. این نزول هم نزول مادی نبود مثل نزول باران و برف بلکه تنزل بود و یک امر ملکوتی است و به نحو تجلی است نه تجافی. در نزول برف و باران که تجافی است، وقتی برف و باران در بالا هستند، در پایین نیستند. وقتی پایین آمدند، دیگر بالا نیستند. اینگونه از نزول زمانی و زمین را تجافی می‌گویند یعنی جا خالی کردن، اما وقتی یک حقیقتی از بالا به پایین می‌آید، جایش را خالی نمی‌کند. در عین حال که بالاست، مرتبۀ رقیق و نازل‌ترش در مرحله میانی و فروتر از همه، در مراتب پایین‌تر ظهور می‌کند.
نه تنها به سود بشر بلکه مسخر بشر است، یعنی بشر می‌تواند بر نظام سپهری و نظام بین ارض و سماء مسلط شود. زمین و آسمان و آنچه بین آن دوست، تحت سلطۀ بشر قرار گیرد. پس انسان چیزی است که نظام هستی برای او خلق شده است یک؛ و نظام هستی مسخر انسان است دو. انسان کیست و چیست که بتواند بر کل نظام مسلط شود و از مجموعه نظام سپهری بهرۀ علمی و عملی ببرد. انسانی که حیات حیوانی دارد، سرگرم شهوت و غضب و امثالهم است. گاهی در غزه کودک‌کشی می‌کند و گاهی در جایی دیگر بزرگ‌کشی می‌کند. این نه تنها انسان نیست، بلکه بخشی از حیوانیت او مانده و بخشی هم مربوط به حیات گیاهی اوست. این یک حیات گیاهی و به علاوۀ حیات حیوانی دارد که اینچنین آدم‌کشی می‌کند. اگر کسی بخواهد از نظام سپهری بهرۀ علمی و عملی ببرد و این نظام سپهری سفرۀ علمی او باشد و خود را دراختیار او قرار دهد، او باید حیات تازه‌ای داشته باشد. از حیات گیاهی و حیوانی بگذرد و به حیات انسانی برسد که انسان، حیاتی ملکوتی دارد.
خدای متعال در قرآن می‌فرماید: «یَا أَیُّهَا الَّذِینَ آمَنُوا اسْتَجِیبُوا لِلَّهِ وَلِلرَّسُولِ إِذَا دَعَاکُمْ لِمَا یُحْیِیکُمْ ۖ وَاعْلَمُوا أَنَّ اللَّهَ یَحُولُ بَیْنَ الْمَرْءِ وَقَلْبِهِ وَأَنَّهُ إِلَیْهِ تُحْشَرُونَ»؛ خدا و پیامبر (ص) یک حرف دارند و پیامبر (ص) خود هیچ حرفی جز از سمت خدا ندارد؛ لذا در عین حال که خدا و پیامبر در کنار هم ذکر شدند، دعوت پیامبر جز رسالت خداوند نیست. پس دعوت پیامبر یعنی دعوت خدا که همان دعوت ذات اقدس اله است، این است که انسان را زنده می‌کند؛ یعنی حیات گیاهی و حیوانی او را تنظیم کند تا به حیات ملکوتی برسد تا انسان شود، تا به بیراهه نرود و راه کسی را نبندد. پس قرآن آمده است تا با اثر برانگیزه در اندیشه، جامعه را حق مدار، علم محور و عقل مدار کند.»
فیلم این پیام را می‌توانید در زیر ببینید:
0 seconds of 24 minutes, 23 seconds
انتهای پیام"
culture,"مسابقه «شصتادیا» رقابتی بین متولدین دهه شصت و هشتاد با اجرای علیرضا استادی از دوشنبه (۲۵ دی ماه) روانه آنتن شبکه دو سیما می‌شود.
به گزارش ایسنا به نقل از روابط عمومی صداوسیما، برنامه تلویزیونی «شصتادیا» در قالب یک مسابقه با اجرای علیرضا استادی از دوشنبه (۲۵ دی ماه) در جدول پخش برنامه‌های شبکه دو جای می‌گیرد و به صورت روتین روزهای دوشنبه، سه‌شنبه و چهارشنبه ساعت ۲۲:۱۵ از شبکه دو سیما پخش می‌شود.
مسابقه تلویزیونی «شصتادیا» محصول گروه اجتماعی اقتصادی شبکه دو سیماست، که به تهیه‌کنندگی سیدهاشم موسوی و کارگردانی علی فراهانی‌صدر در ۱۰۰ قسمت تهیه و تولید شده است.
0 seconds of 35 seconds
انتهای پیام"
culture,"مستند «گلشن دانایی» پرتره‌ای از زندگی و سلوک علمی و فرهنگی مهدی گلشنی، استاد فیزیک و فلسفه ایران از شبکه چهار سیما پخش می‌شود.
به گزارش ایسنا، فیلم مستند «گلشن دانایی» به تهیه‌کنندگی صدرا صدوقی و کارگردانی حسن علیزاده‌فرد پنجشنبه، ۲۱ دی ماه ساعت ۱۹ از شبکه چهار سیما روی آنتن خواهد رفت.
این مستند دومین فیلم از مجموعه مستندهای «آئینه عمر» کاری از گروه فرهنگ و اندیشه شبکه چهار سیماست که هر پنجشنبه پخش می‌شود.
صدرا صدوقی، تهیه‌کننده این مستند درباره جایگاه و اهمیت مهدی گلشنی در سپهر علمی و فرهنگی ایران و جهان گفت: استاد گلشنی به لحاظ دانشی، معرفتی و ذکاوت علمی در مراتب عالی قرار دارد و از جهت خدمات علمی به جامعه، حوزه و دانشگاه از جمله شخصیت‌های ممتاز و صاحب‌نظر به شمار می‌رود. آثار و گفتارهای ایشان در حوزه فیزیک نظری، مطالعات دینی و فلسفی همواره در مجامع علمی ایران و جهان محل توجه و عنایت اهالی علم و پژوهش بوده و هست.
وی یادآور شد: دل‌مشغولی دکتر گلشنی به دین و اندیشه دینی در کنار فیزیک و فلسفه، نشان‌دهنده عمق نظر این استاد برجسته است. همچنین تواضع و اخلاص ایشان همواره برای اهالی علم، خاصه دانشجویان و طلاب درس آموز است.
تهیه‌کننده مستند «گلشن دانایی» در ادامه با اشاره به حضور استادانی که در فیلم با آنها گفت و گو شده است هم گفت: همه استادان و پژوهشگرانی که از وجود آن ها در فیلم بهره برده‌ایم با مشورت استاد گلشنی انتخاب شدند؛ چراکه بنا داشتیم با کسانی در روند فیلم همراه باشیم که بیشترین آشنایی و تسلط را بر افکار و آثار استاد دارند.
صدوقی خاطرنشان کرد: استادان: سید حجت الحق حسینی عضو هیأت علمی دانشگاه خواجه نصیرالدین طوسی، علی عباسی رئیس جامعه المصطفی العالمیه، رضا غلامی رئیس پژوهشگاه مطالعات فرهنگی، اجتماعی و تمدنی وزارت علوم، تحقیقات و فناوری، مرتضی خطیری یانه سری عضو هیأت علمی پژوهشگاه دانش های بنیادی و محمد جمالی عضو هیأت علمی دانشگاه شیراز چهره هایی هستند که در قالب گفتارهای خود، حیات علمی و فرهنگی دکتر مهدی گلشنی را مورد بحث و بررسی قرار داده اند.
او در پایان تأکید کرد: ذکر این نکته ضروری است که استقلال شخصیتی و علمی دکتر گلشنی نکته‌ای مهم در زندگی و سلوک ایشان است و اگر در گذشته در برخی مناصب دانشگاهی و اجرائی حضور داشته‌اند، به مقتضای شرایط و برای تربیت دانشجویان و بسط و گسترش علم در ایران بوده است.‌
به گزارش ایسنا، «آئینه عمر» کاری از گروه فرهنگ و اندیشه شبکه چهار سیماست که در قالب آن، زندگی، سلوک علمی و فرهنگی و میراث پژوهشی ۲۶ چهره نامدار حوزه علوم انسانی، فرهنگ و هنر ایران به تصویر کشیده شده است.
عوامل این مستند ۴۰ دقیقه ای عبارتند از: مجری طرح: محراب محمدزاده، مشاور رسانه‌ای: سیده الهام کاظمی، تحقیق و پژوهش: محمد آسیابانی و سیامک صدیقی، تدوین: مینا سیفی، دستیار تدوین: کارن درآینده، صداگذاری و انتخاب موسیقی: عرفان حسن زاده، صدابرداران: مجید نجاتی، سینا الله وردی پور و علی کرامت منش، تصویربردار:‌ حسن علیزاده فرد، دستیاران تصویر: مبینا سلمانی، محمدحسین سلطانی، میلاد محمدزاده، دستیار کارگردان: علی محمد صادق و مدیر تولید: علی هیهاوند.
مجموعه مستند «آئینه عمر» پنجشنبه‌ها ساعت ۱۹ و تکرار آن جمعه‌ها ساعت ۱۲:۳۰ از شبکه چهار سیما پخش می شود.
انتهای پیام"
culture,"آیین رونمایی از «نرم افزار قرآنی» همراه با ترجمه قرآن کریم توسط غلامعلی حداد عادل یک‌شنبه (هفدهم دی ماه ۱۴۰۲) در خانه کتاب و ادبیات ایران برگزار می‌شود.
به گزارش ایسنا، «نرم افزار قرآنی» همراه با ترجمه قرآن کریم توسط غلامعلی حداد عادل امروز یک‌شنبه (هفدهم دی ۱۴۰۲) ساعت۱۴:۳۰ در سرای کتاب خانه کتاب و ادبیات ایران رونمایی می‌شود.
در این آیین غلامعلی حداد عادل، محمد حسین بهرامی و محسن چینی فروشان حضور دارند.
برگزاری این آیین با مشارکت دفتر نشر فرهنگ اسلامی، مرکز تحقیق علوم قرآنی و خانه کتاب و ادبیات ایران ممکن شده است.
علاقه‌مندان برای حضور در این آیین می‌توانند در زمان اعلام شده به سرای کتاب خانه کتاب و ادبیات ایران به نشانی خیابان انقلاب اسلامی، بین خیابان فلسطین و شهید برادران مظفر جنوبی، پلاک ۱۰۸۰، طبقه منهای یک مراجعه کنند.
آیین رونمایی از «نرم افزار قرآنی» از تلویزیون اینترنتی کتاب به نشانی ketab.tv پخش می‌شود.
انتهای پیام"
culture,"جمعی از دوست‌داران، علاقه‌مندان و هنرمندان در جهت تجلیل و گرامیداشت یاد محمدرضا لطفی در زادگاه او و بر سر مزار او در «باغ مزار لطفی» گرد هم می‌آیند و اثر ماندگار «به یاد عارف» او را که با شعری از سایه و صدای محمدرضا شجریان ساخته شده است، با هم می‌خوانند.
به گزارش ایسنا، مراسم گرامیداشت یاد محمدرضا لطفی در زادگاه او و بر سر مزار او در «باغ مزار لطفی»  روز یکشنبه ۱۷ دی‌ماه مصادف با سالروز تولد او ساعت ۱۰ صبح در شهر گرگان برگزار می‌شود.
در این مراسم که تعدادی از هنرمندان و علاقه‌مندان از تهران و شهرهای دیگر کشور حضور پیدا می‌کنند، بخش‌هایی از این محل که اخیرا و با همکاری نماینده گرگان در مجلس، شهرداری گرگان و اداره کل ارشاد ترمیم، تعمیر، بازسازی و ساماندهی شده است، مورد بازدید قرار می‌گیرد.
همچنین، قرار است در اردیبهشت سال آینده (۱۴۰۳) مراسم دیگری همزمان با سالگرد درگذشت این استاد تار، آهنگساز و موسیقیدان برگزار شود.
محمدرضا لطفی (۱۷ دی ۱۳۲۵ – ۱۲ اردیبهشت ۱۳۹۳) ردیف‌دان، موسیقیدان و آهنگساز ایرانی بود. او نوازنده برجسته تار، سه‌تار، کمانچه و نیز پژوهشگر و مدرس موسیقی سنتی ایرانی بود. او از چهره‌های تأثیرگذار موسیقی ایرانی بود که با خلق آثاری چون «ایران ای سرای امید»، «کاروان شهید»، «برادر بی‌قراره» و «عشق داند» به میان توده مردم راه یافت.
انتهای پیام"
culture,"ایسنا/اصفهان سردیس کمال اسماعیل که از ساخته‌های استاد ایرج محمدی است و در پارک کمال اصفهان قرار دارد، با رفع ایرادی که در نحوۀ نصب خود داشت، مجدداً نصب شد.
پنجشنبه هفتم دی‌ماه سال جاری و هم‌زمان با روز بزرگداشت کمال اسماعیل بن محمد بن عبدالرزاق اصفهانی بود که گفت‌وگوی ایسنا با «استاد ایرج محمدی» با عنوان «نیم‌تنۀ کمال اسماعیل؛ لبخندی با سَری بریده» منتشر شد. استاد محمدی، سازندۀ سردیس کمال اسماعیل است که در پارک کمال اصفهان قرار دارد. او در آن گفت‌وگو سخن خود را با یک خواهش آغاز کرد و چنین گفت: «اول از همه خواهشی دارم و این است که من وقتی نیم تنۀ کمال اسماعیل را ساختم خودم هم آن را در پارک کمال نصب کردم، اما چندسال قبل شهرداری آن را مرمت کرد، ولی نصبِ آن صحیح نیست و به شکلی است که گویا از پشت در حال افتادن است! خواهش می‌کنم این موضوع را به مسئولان شهرداری بگویید شاید حرف شما را بهتر از من بپذیرند.»
سیدعلی معرک‌نژاد، مدیر ارتباطات و امور بین‌الملل شهرداری اصفهان بعد از اطلاع از این موضوع، قول پیگیری داد؛ تا اینکه وی ساعاتی پیش و در ارتباطی با خبرنگار ایسنا، از نصب مجدد سردیس کمال اسماعیل توسط سازمان زیباسازی شهرداری اصفهان و تصحیح ایراد، خبر داد که استاد ایرج محمدی به آن اشاره کرده بود.
گفتنی است، آخرین قصیده‌سرای بزرگ ایران در اوایل حمله مغول، کمال اسماعیل بن محمد بن عبدالرزاق اصفهانی است که در گیرودار هجوم و قتل‌عام‌های آنان کشته و در واقع شهید شد. نیم‌تنه‌ای از این شاعر که در پارک کمال اسماعیل نصب‌شده، اثری از استاد ایرج محمدی، پیشکسوت مجسمه‌سازی است.
استاد ایرج محمدی در خبر منتشره در ایسنا با نام «نیم‌تنۀ کمال اسماعیل؛ لبخندی با سَری بریده» ضمن بیانِ خواهشِ خود برای تصحیح ایراد موجود در نحوۀ نصب سردیس کمال اسماعیل، به یکی از خاطرات خود در ارتباط با این سردیس نیز پرداخته و چنین بیان کرده بود: یک روز با آقای مرتضی نعمت الهی بودیم (او از مجمسه‌سازان بزرگ کشورمان هستند) و همان موقع هم تعدادی توریست فرانسوی دور نیم‌تنۀ کمال اسماعیل جمع شدند. آقای نعمت‌الهی به زبان فرانسوی مسلط بود و من از او خواستم تا با این توریست‌ها درباره نیم‌تنۀ کمال اسماعیل صحبت کنیم و نظرشان را بپرسیم. توریست‌ها خیلی خوشحال شدند که خالق این نیم‌تنه را پیدا کرده‌اند و در پاسخ به پرسش ما گفتند که «ما در فرانسه یک اثر نقاشی داریم که نامش لبخند ژوکوند است و آن را همۀ جهان می‌شناسند، این مجسمه مانند آن نقاشی است و لبخند تمسخرآمیزی دارد» من تعجب کردم و این پرسش را مطرح کردم که «لبخند این مجسمه کجاست؟!» بعد آن‌ها از من خواستند از زاویۀ دیگری به نیم‌تنۀ کمال اسماعیل نگاه کنم و واقعاً تعجب کردم و دیدم که درست می‌گویند.
او چنین ادامه داده بود: سپس از آقای نعمت‌الهی خواستم که بازهم از آن‌ها بپرسند که چه چیزهای دیگری در نیم‌تنه کمال اسماعیل می‌بینند و آن‌ها چنین گفتند که «آنچه ما می‌بینیم این است که سَر این فرد را بریدند و آن را روی یک سینی گذاشتند». من از اینکه چنین تفسیر دقیقی داشتند تعجب کردم و فکر کردم که حتماً مطلبی درباره زندگی کمال اسماعیل خوانده یا شنیده‌اند، اما این‌طور نبود چون آقای نعمت‌الهی همین سوال را از آن‌ها پرسید و توریست‌ها در پاسخ به آن از ما خواستند که بنشینیم و چشمانمان را در راستای عمامه یا دستارِ نیم‌تنۀ کمال اسماعیل قرار دهیم. البته این را هم بگویم که من سعی کردم که دستار این نیم‌تنه را به گونه‌ای پایین بیاورم که حالت آرامی نداشته باشد و به شکلی باشد که گویا باد به آن وزیده شده است.
انتهای پیام"
culture,"ایسنا/گیلان رئیس سازمان بسیج رسانه استان گیلان افزایش ۷.۵ درصدی ارسال آثار به جشنواره نهم را از نقاط قوت آن دانست و گفت: حدود ۱۶۰۰ اثر به دبیرخانه نهمین دوره جشنواره رسانه‌ای ابوذر ارسال شده که بیشترین آثار دریافتی در بخش عکس با ۸۸۴ اثر، تیتر با ۳۱۶ اثر و گزارش خبری با ۱۲۰ اثر بوده است.
سرهنگ مهدی پارسا امروز، ۲۱ دی‌ماه در آیین اختتامیه نهمین دوره جشنواره رسانه‌ای ابوذر استان گیلان، اظهار کرد: جشنواره ابوذر به ایستگاه نهم رسید، در این ۹ دوره برگزاری این جشنواره، یکی از اهداف تولید محتوای ارزشمند و هوشمند توسط اصحاب رسانه برای جبهه انقلاب بوده است.
وی با بیان اینکه نهمین جشنواره رسانه‌ای ابوذر در ۱۰ محور عمومی، پنج محور بومی استان و یک محور ویژه برگزار شد، افزود: محورهای عمومی شامل «شعار سال، جهاد تبیین، پیوند رسانه با صنعت و تولید، مقابله با آسیب‌های اجتماعی، دستاوردها و خدمات بسیج و سپاه، امیدآفرینی، جبهه مقاومت، سبک زندگی ایرانی و اسلامی، حجاب و عفاف، جمعیت و فرزندآوری» و همچنین «گیلان و تهدیدات آبی، جمعیت و راه‌های برون‌رفت از پیری جمعیت، گردشگری و حفظ اراضی ملی، مهاجرپذیری و چالش تغییر کاربری‌های اراضی طبیعی، رسانه و چشم‌انداز زیست‌محیطی گیلان» محورهای بومی جشنواره برای تولیدات رسانه‌ای بودند.
پارسا گفت: با توجه به اینکه در آستانه دومین کنگره ملی هشت‌هزار شهید استان هستیم و نظر به اهمیت تولید محتوا برای این حوزه مهم و اثرگذار یک بخش ویژه «شهدا، دفاع مقدس و رسانه» هم در تعیین شد که تولیدات شایسته‌ای در قالب‌های مختلف گزارش خبری، گزارش تحلیلی و تحقیقی، مصاحبه، یادداشت، سرمقاله، تیتر، اینفوگرافی، موشن گرافی، عکس و کلیپ، گزارش ویدئویی، مستند و پادکست به دبیرخانه جشنواره ارسال شده است.
وی افزایش ۷.۵ درصدی ارسال آثار به جشنواره نهم را از نقاط قوت آن دانست و تصریح کرد: حدود ۱۶۰۰ اثر به دبیرخانه نهمین دوره جشنواره رسانه‌ای ابوذر ارسال شده که ۱۲۰ اثر در گزارش خبری، ۴۱ اثر در گزارش تحلیلی و تحقیقی، ۴۰ اثر در قالب مصاحبه، ۴۷ اثر در قالب یادداشت و سرمقاله، ۳۱۶ اثر در تیتر، ۸ اثر در قالب اینفوگرافی، ۹ اثر در موشن گرافی گزارش، ۸۸۴ اثر در قالب عکس، ۹۷ اثر در کلیپ و گزارش ویدئویی، ۲۳ اثر در قالب مستند و ۱۰ اثر در قالب پادکست به دبیرخانه جشنواره رسیده است.
رئیس سازمان بسیج رسانه استان گیلان گفت: از استاندار محترم به عنوان نماینده عالی دولت، فرمانده سپاه استان، مدیران دستگاه‌های اجرایی در استان ضمن قدردانی از حمایت‌های آنان، انتظار داریم مشکلات و دغدغه اصحاب رسانه را برطرف کنند، خبرنگاران پیوسته برای امیدآفرینی و انعکاس خدمات دولت تلاش می‌کنند، برگزاری این جشنواره را فرصت مناسبی برای ورود خبرنگاران به دستگاه‌های دولتی است.
وی با بیان اینکه امیدواریم این آوردگاه فرصتی برای ورود خبرنگاران به دستگاه‌های دولتی باشد، افزود: رتبه بندی خبرنگاران، درآمد پایدار، امنیت شغلی از دغدغه خبرنگاران است همه اصحاب رسانه متفق القول برای جبهه انقلاب قلم می‌زنند.
انتهای پیام"
culture,"با راهیابی فیلم سینمایی «احمد» به بخش سودای سیمرغ جشنواره فجر ۴۲، نخستین ویدیو از این اثر منتشر شد و رسما اعلام شد که تینو صالحی بازیگر نقش شهید احمد کاظمی است.
به گزارش ایسنا، همزمان با سالروز شهادت شهید احمد کاظمی، نخستین ویدیو از فیلم سینمایی «احمد» به کارگردانی امیرعباس ربیعی و تهیه‌کنندگی حبیب والی‌نژاد، که در ژانر حادثه‌ای و با روایتی ملتهب از ۱۸ ساعت ابتدایی زلزله بم ساخته شده است توسط روابط عمومی فیلم منتشر شد. 
و رسما اعلام شد که تینو صالحی‌، هنرمند باسابقه عرصه تئاتر، در این اثر ایفاگر نقش شهید کاظمی است. 
0 seconds of 0 seconds
طبق پیگیری ایسنا در فضای مجازی ؛ تینو صالحی متولد ۱۳۵۹ بازیگر و کارگردان تئاتر ایرانی، کارشناس ارشد کارگردانی نمایش از هنر و معماری، برنده جایزه بازیگر اول مرد برای بازی در نمایش ""فیل آبی"" در جشنواره ملی جوان ایرانی بخش ""هنرهای نمایشی و جوان"" و مدرس بازیگری در آموزشگاه کارگاه آزاد بازیگری به مدیریت امین تارخ بوده است.
او علاوه بر بازیگری و کارگردانی، دستیار دکتر قطب الدین صادقی و امیر دژاکام بوده است.صالحی کارگردان نمایش های آنتی آنتیگونه، ""کیارش، فطرس،ترنج و آوای نی می باشد و در نمایش های ماه زدگان، نصرت خانم مادرم و نوروز، یک دامن ماه و ستاره، شاخه نبات، رویاهای خلیج فارس، مردود خرداد و در سریال های مختارنامه، زمین انسان ها، سفر به اورامان و همچنین در تله تئاتر منم اومدم ایفای نقش کرده است.
همچنین لوگوی فیلم «احمد» که طراحی آن برعهده محمد روح‌الامین بوده است، رونمایی شد. 
«احمد» به نویسندگی امیرعباس ربیعی و رضا محبی‌نوری که در بخش مسابقه چهل‌ و دومین جشنواره بین‌المللی فیلم فجر (سودای سیمرغ) حضور دارد، این روزها آخرین مراحل پس‌تولید خود را پشت سر می‌گذارد.
فیلم سینمایی «احمد»، محصول مشترک موسسه تصویرشهر و سازمان سینمایی سوره است و اسامی سایر بازیگران و عوامل آن در اخبار بعدی اطلاع‌رسانی خواهد شد.
عکس خبر از امیرحسین غضنفری است.
انتهای پیام"
culture,"محمدمهدی اسماعیلی (وزیر فرهنگ و ارشاد اسلامی) بازگشت نصرالله معین نجف‌آبادی ملقب به «معین» را به ایران، بلامانع اعلام کرد.
به گزارش ایسنا، وزیر فرهنگ و ارشاد اسلامی پس از جلسه هیات وزیران در جمع خبرنگاران در پاسخ به پرسشی درباره بازگشت هنرمندانی مانند نصرالله معین نجف‌آبادی، گفت: حضور ایشان در ایران هیچ مشکلی ندارد و طبق قوانین انجام می‌شود. هر کاری درباره هر فردی انجام شود، طبق قانون انجام می‌شود. اجازه فعالیت قدم بعدی است اما حضورشان در ایران هیچ مشکلی ندارد.
نصرالله معین نجف‌آبادی (زاده ۲۹ دی ۱۳۳۰) که با نام هنری معین شناخته می‌شود، خواننده موسیقی پاپ و سنتی ایرانی ساکن آمریکا است.
 انتهای پیام "
culture,"رونمایی و جشن امضای کتاب‌های صوتی هوشنگ مرادی کرمانی در کوشک باغ هنر برگزار می‌شود.
به گزارش ایسنا، مراسم رونمایی و جشن امضای دو اثر هوشنگ مرادی کرمانی به نام‌های «شما که غریبه نیستید» و «ته خیار» که به تازگی به کتاب صوتی تبدیل شده‌اند، روز چهارشنبه ۲۰ دی‌ماه در کوشک باغ هنر برگزار می‌شود.
«شما که غریبه نیستید» با روایت رضا خضرایی و آهنگسازی پیروز ارجمند و «ته خیار» با روایت منصور ضابطیان و آهنگسازی بهنام ارجمندی به کتاب‌های صوتی تبدیل شده‌اند.
علاقه‌مندان برای حضور در این مراسم می‌توانند از ساعت ۱۷ روز چهارشنبه به کوشک باغ هنر واقع در بزرگراه حقانی شرق به غرب، خروجی کتابخانه ملی، بلوار دکتر حبیبی مراجعه کنند.
انتهای پیام"
culture,"کتاب‌های «هیچ مگو...» اثر مهدی مبشری و «انسان شدن؛ از تکامل اتفاقی تا تحول انتخابی» نوشته گرگ بریدن با ترجمه محمدفواد حائری راهی بازار کتاب شده است.
به گزارش ایسنا،  «هیچ مگو...» اثر مهدی مبشری با مقدمه‌ای از جواد طاهری در ۸۴ صفحه در نشر نیستان هنر منتشر شده است.
 در معرفی ناشر از این کتاب آمده است: مهدی مبشری سعی کرده که هیچ مگوید جز سخن حضرت دوست. چهل غروب حروف از جان او تکه تکه شده‌اند و روی صفحه سفید نقش بسته‌اند! حرف به حرف واژه  شده‌اند  و هر واژه معنایی به خود گرفته، او این بار از عطار شهر عشق مدد جسته، به تذکره تفال ‌زده و عطار را حافظ خویش دیده!
«نیستان» دوباره یار بوده و  «هیچ مگو» لابه لای نی‌ها روییده!
  «مینا عظیمی» طرح روی جلد را سروده.

مهدی مبشری در تکه‌ای از کتاب این‌گونه نوشته است:
وای که من چقدر حرص دنیا را دارم، چقدر حریصم به کسب کردن، به فیض بردن از لحظه ناب.
وای که من چقدر عیاشم، چقدر من، لاابالی این بزم‌های مستانه‌ام.
من گدای رحمت عطارم در تذکره.
من استراق سمع می‌کنم حافظ را به چهارده روایت.
من کودک بازیگوشم اما پای پند سعدی به ذوق می‌نشینم.
مولانای پدر! ای شاه، درویشت منم
درویش دل‌ریشت منم
بیگانه و خویشت منم
دارم هوای عاشقی
  همچنین کتاب «انسان شدن؛ از تکامل اتفاقی تا تحول انتخابی» نوشته گرگ بریدن با ترجمه محمدفواد حائری در ۲۵۰ صفحه رقعی و با بهای پشت جلد ۲۷۰ هزار تومان در نشر یادشده عرضه شده است.
در معرفی این کتاب آمده است: در پاسخ ادیان به پرسش «ما که هستیم؟» به‌طور تاریخی از وجود نیروی اسرارآمیزی به نام خدا ‌روایت می‌شود که انسان را از خاک آفرید، در وجودش از روح خود دمید و این‌گونه آدم، اولین انسان روی زمین شد.
نظریه تکاملِ داروین، نخستین تلاش علم بود در پاسخ به پرسش تاریخیِ «ما که هستیم؟» بدون نیاز به دین. نظریه‌ای که هویت انسان را به رقابت و نزاع میان گونه‌ها بر اساس انتخاب طبیعی پیوند زده و وجود او را حاصل اصلاح نژاد از طریق بقای قوی‌ترین می‌دانست.
گِرِگ برِیدن، نویسنده کتاب پیش رو، در کنار اعتقادات آفرینش‌گرایانه اندیشمندانِ خداپرست و تفکرات اصول‌گرایانه تکامل‌اندیشانِ علم‌پرست، طریق سومی را پیشنهاد می‌کند که تکیه بر شواهد علمی جدید و برداشت‌های نوگرایانه از هویت انسان دارد. کشفیات جدید در حوزه زیست‌شناسیِ مولکولی و ژنوم انسان، پرده از واقعیاتی برمی‌دارند که رودرروی رسوم دانشِ کهن ایستاده و باورهای سنتی در مورد پیدایش بشر روی زمین را به چالش می‌کشند.
نویسنده در بخشی از کتاب، تلاش ما در چنگ انداختن بر روایات کهنه را به روند به‌روزرسانیِ یک نرم‌افزار کامپیوتری تشبیه می‌کند. ما هرقدر هم که تلاش کنیم تا نسخه‌های به‌روزرسانی‌شده یک نرم‌افزار را بر روی کامپیوتر خود نصب کنیم، زمانی فراخواهد رسید که آن کامپیوتر، دیگر گنجایش نسخه‌های بسیار پیشرفته آن نرم‌افزار را نخواهد داشت. در آن «نقطه بی‌بازگشت» است که چاره‌ای باقی نمی‌ماند جز استفاده از یک کامپیوتر جدید با قدرت و ظرفیتی درخور نسخه‌های پیشرفته نرم‌افزار. ما با آنکه بسیار تلاش کرده‌ایم تا نیازهای بشر در طول تاریخ را به‌زور در قالب‌های از پیش‌تثبیت‌شده ایدئولوژی‌های دینی جا کنیم، اما گویا به جایی رسیده‌ایم که دیگر آن سیستم‌ها توانایی و ظرفیت پاسخ‌گویی به نیازهای امروزِ بشر را ندارند؛ مگر آنکه بخواهیم نسخه‌هایی را در جهت منافع شخصی و حزبیِ خود از دل آن‌ها بیرون بکشیم.
هدف این کتاب این است که ۱) در بخش اول اکتشافات جدید در مورد خاستگاه‌مان را معرفی کند و ۲) در بخش دوم نشان دهد چگونه این یافته‌ها را در زندگی روزمره به کار ببریم.
این کتاب، کاملاً تحقیق‌شده و مستند است. این کتاب به زبان دوستانه داستان‌های زندگی واقعی،  اکتشافات علمی و تجربیات شخصی را کنار هم می‌گذارد تا دیدگاه نیروبخشی از خودمان در این دنیا ارائه دهد. این کتاب نمونه‌ای است تا نشان دهد وقتی از مرزهای سنتی بین علم و معنویت عبور می‌کنیم، چه نتایجی حاصل می‌شود. با امتزاج پیشرفته‌ترین اکتشافات زیست‌شناسی، ژنتیک و علوم زمین‌شناسی با خرد باستانی، ما به  چارچوب نیرومندی برای درک امکان‌های موجود در زندگی می‌رسیم.

  
انتهای پیام "
culture,"پیکر حاجیه خانم «عالم مقدم» مادر شهیدان «غلامرضا و محمدجواد زینالی» تا خانه ابدی خود بدرقه شد.
به گزارش ایسنا، حاجیه خانم «عالم مقدم» مادر شهیدان «غلامرضا و محمدجواد زینالی»  پس از سال‌ها مجاهدت، شامگاه سه‌شنبه در سن ۸۵ سالگی و در بیمارستان شهدای یافت آباد به فرزندان شهیدش پیوست.

عباسعلی رضایی مدیرکل بنیاد شهید و امور ایثارگران شهرستان‌های استان تهران در پیامی ضمن ابراز همدردی با خانواده شهیدان زینالی، درگذشت این مادر بزرگوار دو شهید را تسلیت گفت.

پیکر این مادر صبح امروز چهارشنبه ساعت ۹صبح از شهرک ولیعصر(عج) تشییع و در قطعه ۵۶بهشت زهرا(س) به خاک سپرده شد.

غلامرضا دهم شهریورماه سال ۱۳۴۶ در شهرستان تهران متولد شد. او دانش آموز سوم راهنمایی بود و سپس به عنوان بسیجی در جبهه حضور یافت. او بیست و دوم فروردین ماه سال ۱۳۶۲ در فکه به شهادت رسید. اثری از پیکر وی به دست نیامد.

همچنین محمد جواد نیز بیست و نهم مهرماه سال ۱۳۴۳ در شهرستانبه دنیا آمد. او دانش آموز چهارم متوسطه در رشته تجربی بود و سپس به عنوان بسیجی در جبهه حضور یافت. محمدجواد روز هجدهم مردادماه سال ۱۳۶۲ در حاج عمران عراق بر اثر اصابت ترکش و گلوله به سر به شهادت رسید. 
انتهای پیام"
culture,"نشست «پل ادبی ایران و هند» برگزار می‌شود.
به گزارش ایسنا، روابط فرهنگی و سیاسی ایران و هند دیرینه و پرقدمت است و اشتراکات فرهنگی بسیاری میان این دو ملت وجود دارد که نیازمند بازبینی و بازشناسی است.
به همین منظور نشست ویژه‌ شهر کتاب در روز یکشنبه ۲۴ دی از ساعت ۱۵ به پل ادبی ایران و هند اختصاص دارد که با حضور فتح‌الله مجتبایی، فاطمه معصومه ناصری (استاد دانشگاه کشمیر) ، شاه‌نواز شاه (استاد دانشگاه کشمیر)، محمدرضا عدلی، احسان‌الله شکراللهی، الهام حدادی و جمعی از استادان زبان و ادبیات فارسی دانشگاه‌های هند و ایران در مرکز فرهنگی شهر کتاب واقع در خیابان شهید بهشتی، خیابان شهید احمد قصیر(بخارست)، نبش کوچه‌ سوم برگزار می‌شود و ورود برای علاقه‌مندان آزاد است.
 انتهای پیام "
culture,"نشست نقد و بررسی کتاب «افسانه‌ هوش مصنوعی» نوشته اریک لارسون برگزار می‌شود.
به گزارش ایسنا، این نشست روز چهارشنبه، ۲۰ دی‌ از ساعت ۱۸ با حضور  محسن میرمهدی - آهنگساز و دکتری علوم ادیان و فلسفه‌ دین از دانشگاه برلین -، حسن عشایری - عصب‌شناس و روان‌شناس عصبی و استاد دانشگاه علوم‌پزشکی ایران - و محمد مظفرپور - مترجم کتاب - در فرهنگسرای اندیشه به نشانی خیابان شریعتی، نرسیده به پل سیدخندان، بوستان شهید منفرد نیاکی برگزار می‌شود. 
نویسنده درباره ساختار کتاب که از سوی انتشارات امیرکبیر منتشر شده، آورده است: «این کتاب برای کسانی مناسب است که گرچه مشتاق دانستن درباره هوش مصنوعی هستند، اما از خود می‌پرسند، چرا این پدیده همواره سال‌ها از ما فاصله دارد! اگر فکر می‌کنید که پیشرفت هوش مصنوعی به سمت ابرهوش اجتناب‌ناپذیر است و نگرانید که وقتی این امر محقق شد چه باید کرد، این کتاب را بخوانید. اگرچه نمی‌توانم اثبات کنم که اربابان هوش مصنوعی هیچ‌گاه ظاهر نخواهند شد، اما قادرم دلیلی پیش روی شما بگذارم که چشم‌انداز وقوع این سناریو را به صورتی جدی تضعیف کند.»
نویسنده در پیشنهاد خود می‌نویسد: «اکثر شما باید این کتاب را مطالعه کنید؛ اگر راجع به انبوه جاروجنجال‌های شکل‌گرفته درباره هوش مصنوعی در جامعه کنجکاو و در عین حال سردرگم شده‌اید، من ریشه‌های شکل‌گیری افسانه هوش مصنوعی و آنچه را درباره چشم‌اندازهای دستیابی واقعی به هوش مصنوعی در سطح انسانی است توضیح داده و خواهم گفت چرا باید بیش از این، قدردان تنها هوش واقعی که می‌شناسیم، یعنی هوش خودمان باشیم. موفقیت در دستاوردهای محدود، ما را یک ‌قدم هم به هوش عمومی نزدیک نمی‌کند. سیستم‌ها برای هوش عمومی نیاز به استنباط‌هایی دارند که از طریق آن‌ها بتوانند برای مثال، روزنامه بخوانند یا مکالمه‌ای پایه برقرار کنند. این استنباط‌ها را نمی‌توان با دانش کنونی ما در حوزه هوش مصنوعی برنامه‌نویسی کرد، آموخت یا مهندسی کرد.»
 انتهای پیام "
culture,"ایسنا/زنجان بیانیه هیئت عالی داوری ستاد اقامه نماز در ارزیابی سال ۱۴۰۱ قرائت و اسامی دستگاه‌های برتر در حوزه نماز همزمان با سی‌امین اجلاس سراسری نماز اعلام شد.
همزمان با برگزاری سی‌امین اجلاس سراسری نماز در زنجان، بیانیه هیئت عالی داوری ستاد اقامه نماز در ارزیابی سال ۱۴۰۱ در صحن اجلاس قرائت و اسامی دستگاه‌های برتر اعلام شد.
متن بیانیه به شرح ذیل است:
بسم الله الرحمن الرحیم
الَّذینَ إِنْ مَکَّنَّاهُمْ فِی الْأَرْضِ أَقامُوا الصَّلاهَ وَ آتَوُا الزَّکاهَ وَ أَمَرُوا بِالْمَعْرُوفِ وَ نَهَوْا عَنِ الْمُنْکَرِ وَ للّهِ عاقِبَهُ الْأُمُورِ (حج – ۴۱)
اقامه‌ی نماز نشانه و ثمره‌ حکومت صالحان و شاخص معتبر دینداری است (اِن ُقبِلَت قُبِلَ ما سِواها وَ اِن رُدَّت رُدَّ ما سِواها). ما در نماز سنجیده می شویم، با نماز اوج می‌گیریم و در حریم امن آن به آرامش می‌رسیم. در شکوه بی مانندش دردهای عصر و نسل، سامان می یابد و عظمت و سلامت دینداری ظهور می‌کند. کژی‌ها و ناراستی‌ها رخت بر می‌بندد و ارزش‌‍‌های والا و متعالی متجلی می‌گردد. تعهد ما به همه آرمان‌های متعالی دینی و فضیلت‌های اخلاقی در اقامه‌یِ این فریضه بزرگ محک می‌خورد و سمت و سوی تکاپوهای ما با نماز اعتبار می‌یابد. بنابراین برای یک جامعه دینی، پایش این شاخص مهم ضرورتی اصیل و بسیار مهم است، برگزاری اجلاس سالانه نماز، فرصت مغتنمی است تا در راستای تحقق منویات مقام معظم رهبری (مدظله العالی) به سیزدهمین اجلاس سراسری نماز، در یک ارزیابی ملی، میزان اهتمام و جدیت نهادها و دستگاه‌های اجرایی در سطوح مختلف با رویکری علمی و واقع بینانه نسبت به ترویج و توسعه فرهنگ اقامه‌ی نماز مشخص شود.
یافته‌ها و پیشنهادهای هیات عالی داوری ستاد اقامه نماز؛
مقایسه نتایج ارزیابی عملکرد سال‌های اخیر دستگاه‌های اجرایی در زمینه ترویج و توسعه فرهنگ اقامه نماز، نشان از روندی رو به رشد و امیدوار کننده دارد؛ بدون شک اهتمام و تلاش بی‌وقفه و مستمر مدیران ارشد در نهادینه شدن این مهم، نقش بسزایی خواهد داشت، لذا هیات عالی داوری ستاد اقامه نماز پیشنهادهای اجرایی خود را در جهت ارتقای وضع موجود به شرح زیر اعلام می‌نماید؛
تدوین و به روزرسانی اسناد راهبردی نماز هر یک از دستگاه‌های اجرایی، مبتنی بر اسناد بالادستی نماز به ویژه سند تحول اقامه نماز در افق ۱۴۰۰ لغایت ۱۴۲۰
ایجاد سازوکارهای لازم جهت اثرسنجی و اثربخشی برنامه‌ها و فعالیت‌های مصوب ابلاغی در زمینه ترویج فرهنگ اقامه نماز
افزایش پژوهش‌های کاربردی و کیفی در خصوص ترویج و توسعه فرهنگ اقامه نماز، متناسب با اقتضائات جامعه مخاطب دستگاه
استفاده بهینه از ظرفیت عظیم و موثر فناوری‌های نوین و فضای مجازی و تولید و نشر گسترده محتواهای فاخر نمازی
توجه ویژه به نقش موثر خانواده در تربیت و شکوفایی شخصیت دینی کودکان و نوجوانان در سیاستگذاری‌ها و برنامه‌ریزی‌ها
بهره‌گیری موثر از ظرفیت گروه‌های مرجع متعهد و متدین و عالمان دین، در جهت ترویج و توسعه فرهنگ نورانی نماز
شناخت نیازهای واقعی جوانان و نوجوانان و تولید محتواهای مناسب و متناسب نمازی در قالب‌های نو و تاثیرگذار
نتایج ارزیابی‌ها:
هیات عالی داوران، ضمن تقدیر از همه دلسوزانی که در یک سال گذشته در قول و عمل به وظایف خویش در توسعه فریضه نماز و کاهش عوامل تضیع کننده نماز کوشیده‌اند، و در جهت تقدیر از فعالیت‌های موثر در ترویج و توسعه فرهنگ اقامه نماز؛ عملکرد سال ۱۴۰۱ هشت دستگاه اجرایی به شرح زیر را شایسته تقدیر می‌داند.
لازم به ذکر است، ارزیابی عملکرد اقامه نماز دستگاه‌های اجرایی، براساس مدل تعالی سازمانی و وظایف و تکالیف حاکمیتی و قانونی هر دستگاه در زمینه ترویج و توسعه فرهنگ اقامه نماز، انجام گرفته و مشتمل بر همه مراحل اعم از طراحی، برنامه‌ریزی، اجرا، نظارت و ارزیابی می‌باشد.
الف – هیئت عالی داوران از میان دستگاه های اجرایی با ماموریت مدیریتی و قضایی ؛
عملکرد «وزارت کشور» را به دلیل؛ حمایت و راهبری موثر از برنامه‌ها و فعالیت‌های توسعه و ترویج فرهنگ اقامه نماز کشور شامل؛ برگزاری جلسات شورای اقامه نماز در استان‌ها، مشارکت و همکاری در برگزاری اجلاس سراسری و اجلاس‌های استانی نماز و نیز امتداد و گسترش ستاد اقامه نماز در شهرستان‌ها شایسته تقدیر می‌داند.
ب – هیات عالی داوران از میان دستگاه‌های اجرایی با ماموریت عمرانی، تولیدی و اقتصادی؛
عملکرد «سازمان راهداری و حمل و نقل جاده‌ای» و «وزارت راه و شهرسازی» به جهت: اتخاذ تدابیر لازم به منظور تسهیل در امر اقامه نماز در راه‌های مواصلاتی کشور شامل؛ احداث ۲۴ باب نمازخانه بین راهی در راه‌های مواصلاتی پرتردد وکم برخوردار و تدبیر لازم جهت نگهداری از آنها و همچنین اجرای طرح نصب تابلوهای حد ترخص و مسافت شرعی در مبادی ورودی و خروجی شهرها و جاده‌های بین شهری کشور با مشارکت «موسسه موضوع شناسی احکام فقهی و ستاد اقامه نماز» و نیز مدیریت و راهبری شایسته واحدهای تابعه دستگاه در امر اقامه نماز و مشارکت موثر در توسعه نهضت مسجدسازی و نمازخانه‌سازی در مناطق محروم و کم برخوردار و عملکرد «وزارت ارتباطات و فناوری اطلاعات» و «شرکت ملی گاز ایران» را به حسب: اهتمام لازم به اجرای نظام مند مفاد تفاهم نامه فی ما بین ستاد و دستگاه و نیز هدایت و راهبری موثر برنامه ها و فعالیت های مصوب اقامه نماز در واحدهای تابعه ملی و استانی دستگاه شایسته تقدیر می داند.
ج – هیات عالی داوران از میان دستگاه‌های اجرایی با ماموریت اجتماعی و رفاهی
عملکرد «سازمان تامین اجتماعی» را به جهت، توجه و اهتمام ویژه نسبت هدایت و راهبری موثر واحدهای تابعه دستگاه در زمینه تحقق برنامه‌ها و فعالیت‌های مصوب ابلاغی اقامه نماز و نیز برگزاری هدفمند دوره آموزشی و توانمندسازی یک هزار نفر از امامان جماعات روحانی دستگاه و «بنیاد شهید و امور ایثارگران» را به دلیل؛ هدایت و راهبری مناسب امر اقامه نماز در واحدهای تابعه دستگاه و نیز انجام مناسب مفاد تفاهم نامه فی مابین ستاد و بنیاد، همچنین توجه ویژه به استانداردسازی و مطلوب نمودن فضاهای اقامه نماز در واحدهای تحت پوشش و تحت نظارت را شایسته تقدیر ارزیابی می داند.
د – هیات عالی داوران از میان دستگاه‌های اجرایی با ماموریت فرهنگی و ورزشی؛
عملکرد «سازمان اوقاف و امور خیریه» از سازمان‌های وابسته به وزارت فرهنگ و ارشاد اسلامی را به جهت؛ تولید محتواهای مناسب فرهنگی و ترویجی با موضوع نماز خصوصا برای نماز اولی‌ها، برگزاری مستمر دوره‌های آموزشی و توانمندسازی ویژه روحانیون و ائمه جماعات، اعزام مبلغان توانمند به مدارس کشور و نیز مشارکت در توسعه نهضت مسجدسازی و نمازخانه‌سازی به ویژه در مناطق محروم، را شایسته تقدیر ارزیابی می‌کند.
همچنین هیات عالی داوری، بدینوسیله مراتب تقدیر و تشکر خود را از تلاش «وزارت آموزش و پرورش» در تدوین و اجرای طرح ملی نورچشم و سند منشور اقامه نماز در مدارس غیر دولتی و هیات امنایی و «وزارت فرهنگ و ارشاد اسلامی» را به جهت هدایت و حمایت موثر از اجرای طرح ملی شهر من شهر نماز و نیز از «موسسه موضوع شناسی احکام فقهی» با مدیریت جناب حجت الاسلام و المسلمین فلاح‌زاده به جهت تعیین حد ترخص و مسافت شرعی در راه‌های مواصلاتی کشور اعلام ‌می‌کند.
ضمنا، مشارکت موثر، سازمان تبلیغات اسلامی، وزارت آموزش و پرورش، وزارت فرهنگ وارشاد اسلامی و وزارت ورزش و جوانان در کمیسیون‌های تخصصی سی‌امین اجلاس سراسری نماز شایسته قدردانی می‌باشد.
«هیات عالی داوری ستاد اقامه نماز کشور – دی ماه ۱۴۰۲»
انتهای پیام"
culture,"ایسنا/اصفهان بعد از مدت‌ها، آثار تزئینی و فاخرِ شیشه‌ای دورۀ قاجار یک‌بار دیگر در ویترین‌های نمایشگاه موزه هنرهای تزئینی ایران در معرض بازدید عموم قرار گرفتند.
مژگان صفامهر، مدیر موزه هنرهای تزئینی ایران، به ایسنا گفت: آثار شیشه‌ای این نمایشگاه، آثار ثبتی موزه هنرهای تزئینی ایران هستند که مدتی به نمایش درنیامده بود.
او با اشاره به اینکه آثار دائمی نمایشگاه در ضلع شمالی و غربی موزه هنرهای تزئینی نگهداری می‌شوند، بیان کرد: هم‌اکنون بخش شمالی نمایشگاه که پیش‌تر نیز به آثار دائمی اختصاص داشت، برای ارائه آثار فاخرِ شیشه‌ای دوره قاجار مورد استفاده قرار گرفته است و این نمایشگاه حداقل تا یک‌سال آینده برپا خواهد بود.
مسئول و امین‌اموال موزه هنرهای تزئینی ایران گفت: هر موزۀ شیء محوری، دارای آثار دائمی است که در اختیار امین اموال قرار می گیرد. آثار این نمایشگاه نیز شماره ثبت اموال دارند و متعلق به موزۀ هنرهای تزئینی ایران هستند. این آثار که به سده ۱۳ هجری قمری و دوران قاجار تعلق دارند، اکنون در معرض دید بازدیدکنندگان قرار گرفته‌اند.
صفامهر ادامه داد: آثار زیادی در موزۀ هنرهای تزئینی ایران وجود دارد و به همین دلیل تلاش من بر این است که همه آثاری که قابلیت نمایش دارند در دوره‌های متمادی فرصت به نمایش درآمدن داشته باشند. به همین دلیل برخی از آثار به‌صورت سالانه یا فصلی جمع‌آوری خواهند شد و آثار دیگری جهت ارائه در نمایشگاه جایگزین می‌شوند.
او اشیاء شیشه‌ای موزه را حساس و نگهداری از آن‌ها طبق ضوابط خاصی دانست و اضافه کرد: تعداد ۵ ویترین برای نمایش این آثار تدارک‌دیده شده که هر کدام ۳ شیء شیشه‌ای دوران قاجار را به نمایش گذاشته‌اند. در مجموع، در این نمایشگاه ۱۵ اثر شیشه‌ای و بلور فاخر متعلق به دورۀ قاجار ارائه‌شده است.
مدیر موزه هنرهای تزئینی ایران اظهار کرد: مقدار ورودی موزه برای بازدید از آثار این نمایشگاه و سایر آثار حاضر در موزه، ۴ هزار تومان است که هر ایرانی از عهده پرداخت آن برخواهد آمد. تلاش ما نیز بر این است که به مرور همه آثار تحت تملک موزه، برای همه علاقه‌مندان به نمایش درآید.
صفامهر با اشاره به لزوم ارائه روایی آثار در موزه عنوان کرد: علاوه بر آثار شیشه‌ایِ ذکرشده که در معرض بازدید عموم قرار گرفته‌اند، آثار فلزی موزه نیز مانند کلاه‌خود، رکاب اسب، مدال‌ها و نشان‌ها به صورت یکجا و با چینش جدید و دارای روایت در معرض دید مخاطبان قرار گرفته‌اند؛ همچنین یک اثر چوبی نیز برای اولین‌بار به نمایش درآمده‌است.
او با تأکید بر اینکه در حال حاضر آثاری با ۳ متریالِ چوب، فلز و شیشه، با چینش جدید و اضافه کردن بخش‌های جدید در معرض بازدید قرار دارند، خاطرنشان کرد: در موزه‌ها باید رویداد اتفاق بیفتد و محتوا ارائه شود. این اقدامات جدید در همین راستا برنامه‌ریزی شده‌اند.
انتهای پیام"
culture,"محمد مهدی اسماعیلی در جدیدترین توئیت خود نوشت: غفلت از ‌قدرت قرآنی خسارت‌بار است و دیپلماسی فرهنگی ما برپایه این نگرش بازتنظیم شده است.
به گزارش ایسنا، محمدمهدی اسماعیلی در جدیدترین توئیت خود با اشاره به دیدار با نمایندگان قرآنی کشورهای مسلمان نوشت:
در دیدار با نمایندگان قرآنی کشورهای مسلمان تاکید کردم ‌قرآن، هم جامع حکمت‌ها و هم جامع هنرها است و هیچ کتابی اینگونه به وحدت میان آرمان و واقعیت، زندگی و عشق و آسمان و زمین، قدرت نبخشیده است.
غفلت از ‌قدرت قرآنی خسارت‌بار است و دیپلماسی فرهنگی ما برپایه این نگرش بازتنظیم شده است.
انتهای پیام
 "
culture,"ایسنا/اصفهان سرپرست اداره میراث فرهنگی، صنایع‌دستی و گردشگری شهرستان نطنز گفت: آیین سنتی «جل جلانی» در روستای طامه از توابع بخش مرکزی شهرستان نطنز به مدت سه شب برگزار می‌شود.
حسین یزدانمهر در گفت‌وگو با ایسنا، اظهار کرد: آیین سنتی ""جل جلانی"" در سه شب پیاپی ۱۷، ۱۸ و ۱۹ دی‌ماه هر سال در روستای طامه نطنز برگزار می‌شود.
وی افزود: این مراسم قدیمی به این صورت است که جوانان و نوجوانان روستا غروب دور هم جمع شده و تعدادی از آنها در دامنه کوه‌های مشرف به روستا و باغات و مزارع، آتش روشن می‌کنند.
سرپرست اداره میراث فرهنگی نطنز گفت: بعد از روشن کردن آتش، تعدادی از مردم به زمین‌ها و باغات خود سرکشی کرده و سنگی را در گلوگاه درخت قرار می‌دادند که معتقد بودند این کار باعث افزایش باردهی باغات در بهار و تابستان می‌شود.
وی تصریح کرد: پس از گذشت پاسی از شب جوانان شرکت کننده به صورت گروهی در کوچه‌های روستا به حرکت درآمده و در مقابل خانه‌ها ایستاده و سرود مرسوم به این مراسم را می‌خوانند.
یزدانمهر خاطرنشان کرد: پس از اتمام شعر صاحب‌خانه مقداری آجیل محلی یا تحفه‌ای دیگر از روستا را در سینی گذاشته و برای آنها به عنوان پیش‌کش می‌آورد و فردی که به عنوان انباردار تعیین شده آنها را تحویل گرفته و در کیسه می‌ریزد.
وی گفت: این مراسم تا نیمه‌های شب ادامه دارد و سپس در محل حسینیه یا مسجد و یا رختکن حمام قدیمی روستا جمع شده و اقدام به تقسیم آجیل‌ها می‌کنند.
سرپرست اداره میراث فرهنگی نطنز، افزود: اگر میزان آجیل‌های جمع شده قابل توجه باشد، بخشی از آن را برای تقدیم به افراد کم بضاعت و نیازمندان کنار می‌گذارند.
یزدانمهر بیان کرد: مشابه چنین مراسمی در روستای ابیانه و برزرود وجود دارد که در ماه رمضان بعد از افطار توسط جوانان برگزار می‌شود.
وی گفت: آیین سنتی ""جل جلانی"" در فهرست آثار ناملموس کشور به شماره ۱۲۰۱ به ثبت ملی رسیده است.
انتهای پیام"
culture,"محمد شکارچی از نوازندگان پیشکسوت استان لرستان شامگاه دوشنبه ۱۸ دی‌ماه بر اثر سکته قلبی دار فانی را وداع گفت.
به گزارش ایسنا، علی‌اکبر شکارچی (نوازنده کمانچه و آهنگساز) در فضای مجازی درگذشت برادر خود را اعلام کرده است. این هنرمند فقید، چهارشنبه ۲۰ دی‌ماه ساعت ۱۴:۳۰ در گلزار روستای کلکله واقع در ازنای استان لرستان به خاک سپرده می‌شود.
مرحوم محمد شکارچی از هنرمندان پیشکسوت موسیقی نواحی استان لرستان در عرصه خوانندگی نوازندگی کمانچه بوده است که طی سال‌های متمادی در حوزه‌های مختلف موسیقی نواحی منطقه لرستان و موسیقی ردیف دستگاهی ایران فعالیت‌های مستمری را انجام داد.
وی از جمله هنرمندانی است که طی سال‌های اخیر در رویدادهای مختلفی از جمله جشنواره موسیقی نواحی و کنسرت‌های موسیقی مختلف حضور فعالی داشته است.
انتهای پیام"
culture,"کتاب «بیگانه با ترس؛ هشت ‌گفتگو درباره خلبان محمود اسکندری» نوشته صادق وفایی دوشنبه ۱۸ دی رونمایی می‌شود.
به گزارش ایسنا، کتاب «بیگانه با ترس؛ هشت‌ گفتگو درباره خلبان محمود اسکندری» نوشته صادق وفایی که به‌تازگی توسط انتشارات ایران منتشر شده، فردا (دوشنبه، ۱۸ دی) از ساعت ۱۵ در دفتر این‌ انتشارات به نشانی بزرگراه سردار سلیمانی، جنب مصلی امام خمینی، خیابان خرمشهر (آپادانای سابق)، پلاک ۲۰۸ رونمایی می‌شود.
این ‌کتاب دربرگیرنده هشت گفت‌وگو با امیران خلبان فرج‌الله براتپور، محمود ضرابی، اکبر زمانی، اسماعیل محترامیدی، روح‌الدین ابوطالبی، محمدرضا قره‌باقی، ناصر باقری، اصغر شفائی،  حسینعلی ذوالفقاری و محمدرضا ملکی و محمد و ملیسا اسکندری فرزندان محمود اسکندری است که درباره کارنامه جنگی اسکندری و زندگی شخصی او انجام شده‌اند.
مراسم رونمایی از این ‌کتاب با حضور خلبانان سال‌های جنگ و سخنرانی امیران فرج‌الله براتپور، محمد عتیقه‌چی، محمدرضا قره‌باغی و اکبر زمانی همراه است.
انتهای پیام"
culture,"شبکه سه سیما از پخش مسابقه با عنوان «معرکه» با اجرای جواد رضویان دز روزهای آینده خبر داده است.
به گزارش ایسنا به نقل از روابط عمومی شبکه سه سیما، مسابقه «معرکه» با اجرای سید جواد رضویان، به تهیه‌کنندگی حمید مراوندی و کارگردانی محمدرضا رضاییان بزودی از شبکه سه سیما پخش خواهد شد.
  «معرکه»  برنامه‌ای در حوزه‌ مسابقه و سرگرمی است که در هر قسمت دو گروه برای کسب جایزه با یکدیگر به رقابت می‌پردازند.
این مسابقه که کاری از گروه اجتماعی شبکه سه سیما است، با اجرای سید جواد رضویان بزودی از شبکه سه سیما پخش خواهد شد.
ویدئویی که شبکه سه سیما از مسابقه «معرکه» با اجرای سید جواد رضویان منتشر کرده است:
0 seconds of 53 seconds
انتهای پیام"
culture,"تصویرگری احسان عبدالهی
انجمن فرهنگی و هنری تصویرگران ۲۰ ساله خواهد شد؛ برای جشن تولد بیست سالگی این انجمن قرار است نمایشگاهی از آثار اعضای پیوسته تصویرگران برگزار شود.
به گزارش ایسنا، فراخوان نمایشگاه ۲۰ سالگی انجمن فرهنگی و هنری تصویرگران در روزهای گذشته منتشر شد. این انجمن سال جاری ۲۰ ساله می‌شود بر همین اساس قرار شده است که این انجمن نمایشگاهی از آثار تصویرگری اعضای پیوسته خود برگزار کند. 
بر اساس آنچه که این انجمن اعلام کرده است از هر عضو قرار است یک اثر که معرف سبک این روزهای او باشد به نمایش درآید.
همچنین از هنرمندان دعوت شده که خودنگاره‌ای خلق کنند تا در طراحی هویت بصری این رویداد از آن استفاده شود. این انجمن البته طی اطلاعیه‌ای ذکر کرده است که هدف از خلق و ارسال خودنگاره که در متن فراخوان بیست سالگی انجمن تصویرگران آمده، یک فریم یا تصویر «پرتره هنرمند» شرکت کننده است. این فریم تعریف بصری از خود اوست و تصویرگر در خلق آن از نظر تکنیکی و برداشت شخصی آزاد است. 
در توضیحات تکمیلی آمده است این تصویر فقط ممکن است در «هویت بصری» رویداد بیست سالگی، در پوستر، شناسنامه آقار یا به صورت آنلاین و مجازی و... توسط دبیرخانه بیست سالگی این انجمن استفاده شود؛ البته تاکیده شده که خلق و ارسال آن همراه با اثر اصلی الزامی است. 
شرایط و شیوه شرکت در این نمایشگاه البته در سایت انجمن شرح داده شده است. 
همچنین اعلام شده که با توجه به زمان‌بندی این نمایشگاه مهلت ارسال آثار غیرقابل تمدید بوده و آخرین فرصت ارسال فایل‌ها روز یکشنبه اول بهمن ماه ۱۴۰۲ است. 
بیشتر بخوانید 
آیا با زدن یک دکمه جهان ارغوانی می‌شود؟!
در یک ارکستر همه شیپور نمی‌زنند!
انتهای پیام "
culture,"خبرگزاری دانشجویان ایران(ایسنا)- برای غم کرمان
سفارت تاجیکستان این شعر شهریه ادهمزاد (Shahriya Ahtamzod) شاعر تاجیک را برای انتشار  در اختیار ایسنا قرار داده است.
 این شاعر نوشته است: خوابم نمی‌برد، در پیش چشمم همین عکس گرد می‌گردد و دردم افزون می‌شود. نزد کامپوتر می‌شینم، امّا اندوهم بیشتر بالا می‌رود، به‌ویژه عکس این طفل ناز مرا تا سرحد دیپریسیا می‌برد. می‌خواهم تسلیت بنویسم برای مردم عزیز ایران... امّا زبانم لال...

سلام، ایران من، ای میهن عشق،
سلام، ای محتوا وُ بودن عشق.
سلام، ایران سبز و نازنینم،
محبتخانه عشق‌آفرینم.
کنون گیریم برای خلق کرمان،
شدم دیپریسیا از جهلِ انسان
چه روز سخت آمد بر درِ تو،
که سنگِ دهشت آمد بر سرِ تو.
چه سان نالم نمی‌گردد زبانم،
چو ناله من درون نی نهانم.
ز نیزار نیی مولا نفیرم،
فغانم بشکنم اندر ضمیرم.
ضعیفی مثل اشکم در برِ رو،
غریبی همچو آهم در تکاپو.
غمت را کی تحمل می‌توان کرد،
منی که سر ز تا پایه‌ام پُر از درد؟
به جسم من شبیه جانی، ایران،
به چشمم شعله ایمانی، ایران...
Хобам намебарад, дар пеши чашмам ана ҳамин акс гирд мегардаду дардам афзун мешавад. Назди компутар мешинам, аммо андуҳам бештар боло меравад, ба вижа акси ин тифли ноз маро то сарҳади депресиё мебарад. Мехоҳам таслият бинависам барои мардуми азизи Эрон... аммо забонам лол...
Салом,Эрони ман, эй меҳани ишқ,
Салом, эй муҳтавову будани ишқ.
Салом,Эрони сабзу нозанинам,
Муҳаббатхонаи ишқофаринам.
Кунун гирям барои халқи Кирмон,
Шудам депресиё аз ҷаҳли инсон
Чӣ рӯзи сахт омад бар дари ту,
Ки санги даҳшат омад бар сари ту.
Чӣ сон нолам намегардад забонам,
Чу нола ман даруни най ниҳонам.
Зи найзори найи Мавло нафирам,
Фиғонам бишканам андар замирам.
Заъифе мисли ашкам дар бари рӯ,
Ғарибе ҳамчу оҳам дар такопӯ.
Ғаматро кай таҳаммул метавон кард,
Мане ки сар зи то поям пур аз дард?
Ба ҷисми ман шабеҳи ҷонӣ, Эрон,
Ба чашмам шӯълаи имонӣ, Эрон...
همچنین در معرفی این شاعر عنوان شده است: شهریه ادهمزاد، شاعر و عضو اتفاق نویسندگان تاجیکستان،  ۲ سپتامبر ۱۹۵۲ (۱۱/۰۶/۱۳۳۱) (۷۲ سال)  در دوشنبه پایتخت تاجیکستان متولد شد. آثار او به زبان تاجیکی، پارسی است. 
شهریه فارغ‌التحصیل دانشکده فیلولوژی دانشگاه دولتی آموزگاری دوشنبه (۱۹۷۸) (۱۳۵۷) است و فعالیت کاری را در روزنامه «معارف» (۱۹۷۹) (۱۳۵۸) آغاز کرده است. 
 او نشان(مدال) «خدمت شایسته»، جایزه ادبی میرزا تورسون‌زاد و  عنوان اعلاچی مطبوعات و فرهنگ تاجیکستان (نخبه برجسته مطبوعات و فرهنگ تاجیکستان) را دریافت کرده است‌. 
همچنین از آثار او می‌توان به این کتاب‌ها اشاره کرد: «مهر شعر» (۱۹۸۷)(۱۳۶۶)، «شمیمه نور» (۱۹۹۲) (۱۳۷۱)، «اشک شقایق» (۱۹۹۵)(۱۳۷۴)، «تمنّا» (۱۹۹۸)(۱۳۷۷)، «زن در اسارت تنهایی» (۲۰۰۲)(۱۳۸۱)، «بوسه‌های مهتابی» (۲۰۰۷)(۱۳۸۶)، «در کنار شعر» (۲۰۱۰)(۱۳۸۹)، «نیایش استقلال» (۲۰۱۱)(۱۳۹۰)، «ترانه سبز» (۲۰۱۲) (۱۳۹۱) و چندین مجلّه و کتاب‌های دسته‌جمعی. 
انتهای پیام "
culture,"ایسنا/قزوین با حضور رئیس ستاد کل نیروهای مسلح از دستاوردهای فناوری «متاورس» اداره کل حفظ آثار و نشر ارزش‌های دفاع مقدس استان قزوین رونمایی شد.
به گزارش ایسنا، سرلشکر پاسدار «محمد باقری» با حضور در نمایشگاه دستاوردهای بنیاد حفظ آثار و نشر ارزش‌های دفاع مقدس در حوزه فضای مجازی، از سه پروژه متاورس و شبیه‌سازی و هوش مصنوعی اداره کل حفظ آثار دفاع مقدس استان قزوین رونمایی کرد.
پروژه متاورس اداره کل حفظ آثار و نشر ارزش‌های دفاع مقدس استان قزوین مربوط به شبیه‌سازی عملیات شفق سرلشکر خلبان «عباس بابایی» از شهدای پرافتخار کشور است که شخص می‌تواند ضمن گفت‌وگو با شهید بابایی به همراه وی با سوار شدن بر جت نظامی، به مناطق عملیاتی پرواز کند.
یکی دیگر از دستاوردهای اداره کل حفظ آثار دفاع مقدس استان قزوین پروژه هولوگرام سه بعدی شهید «محمد علی رجایی» رئیس جمهور شهید انقلاب اسلامی است که با استفاده از فناوری‌های هوش مصنوعی قابلیت ارتباط با افراد را دارد و می‌تواند در موضوعات مختلف با آن‌ها به بحث و گفت‌وگو بنشیند.
بنا بر اعلام روابط عمومی اداره کل حفظ آثار و نشر ارزش‌های دفاع مقدس استان قزوین، رونمایی از زیارت مجازی ۳۶۰ درجه یادمان‌های شهدای گمنام سراسر استان قزوین یکی دیگر از دستاوردهای اداره کل حفظ آثار دفاع مقدس قزوین است که با حضور رئیس ستاد کل نیروهای مسلح به بهره‌برداری رسید.
اداره کل حفظ آثار و نشر ارزش‌های دفاع مقدس قزوین یکی از استان‌های پیشگام در حوزه متاورس و هوش مصنوعی در کشور است که با بهره گیری از دانش و فناوری روز دنیا همگام با نسل جدید جامعه پیش می‌رود. تجهیزات سه بعدی، متاورس و هوش مصنوعی از موضوعات مهم در مرکز فرهنگی و موزه دفاع مقدس قزوین است که با نصب آن مخاطب می‌تواند با فضاهای جنگ و فضاهای محیطی جبهه ارتباط نزدیکی بگیرد.
در این بازدید، سردار سرتیپ بسیجی «بهمن کارگر» رئیس بنیاد حفظ آثار و نشر ارزش‌های دفاع مقدس، جانشین رئیس، معاون هماهنگ‌کننده، فرماندهان نیروهای مسلح، سرهنگ پاسدار «محمد امیری مقدم» مدیرکل حفظ آثار و نشر ارزش های دفاع مقدس استان قزوین و جمعی از معاونین و مدیران، رئیس ستاد کل نیروهای مسلح را همراهی می‌کردند.
انتهای پیام"
culture,"ایسنا/همدان مشاور عالی شهردار و دبیر ستاد گردشگری شهرداری همدان از انتخاب شدن همدان به عنوان پایتخت گردشگری آسیایی در سال ۲۰۲۴ میلادی خبر داد.
حسن محمدی در گفت‌وگو با ایسنا، با اشاره به عضویت فعال ستاد گردشگری شهرداری همدان در مجامع بین‌المللی به ویژه مجمع شهرداران آسیایی، اظهار کرد: در سایت مجمع شهرداران آسیایی سه محور گردشگری، زیست‌محیطی و فرهنگی معرفی شده بود که ستاد گردشگری شهرداری همدان از بین این سه محور، محور گردشگری را برای مبادله اطلاعات و رزومه خود برای مجمع شهرداران آسیایی انتخاب کرد.
وی افزود: ستاد گردشگری شهرداری همدان از خردادماه رزومه‌ای از ویژگی‌های تاریخی، طبیعی، برنامه‌ها، چشم‌اندازها، قابلیت ‌ها و پتانسیل‌های استان همدان در زمینه گردشگری که از قبل با توجه به پیگیری برای ثبت جهانی هگمتانه احصاء و شناسایی کرده بود را برای مجمع شهرداران آسیایی ارسال کرد که با ارائه این رزومه در نشست ""میت آپ"" در ۲۲ آذرماه این موضوع بررسی و در هیأت اجرایی به رأی گذاشته شد و همدان را به عنوان پایتخت گردشگری آسیا در سال ۲۰۲۴ میلادی  انتخاب کردند.
وی با اشاره به اینکه از سراسر آسیا تمام شهرهایی که تمایل داشتند براساس محورهای اعلام شده اطلاعات و رزومه خود را به مجمع شهرداران آسیایی ارائه داده بودند، گفت: در نشست ""میت آپ"" در ۲۲ آذرماه، همدان به عنوان پایتخت گردشگری آسیا، شیراز به عنوان پایتخت محیط زیست و شهر غبیری(لبنان) به عنوان پایتخت فرهنگی ۲۰۲۴ انتخاب شدند.
وی افزود: این امر ارتباط ما را به صورت زنجیره‌ای با تمام مجامع بین‌المللی برقرار می‌کند و به صورت دوره‌ای عکس‌هایی از مراکز تاریخی و طبیعی همدان در سایت مجمع شهرداران آسیایی و به تبع آن در سایت‌های مجامع بین‌المللی چون UN، مجمع شهرداران جاده ابریشم و سایر مجامع بین‌المللی به تماشا در می‌آید.
محمدی ادامه داد: طبیعتا گردشگران خارجی برای انتخاب مقصد خود به سایت‌های معتبری چون سایت‌های یونسکو، مجمع شهرداران آسیایی و جاده ابریشم مراجعه خواهند داشت و در هر حالت این سایت‌ها به صورت زنجیره‌ای به هم وصل هستند و با این اقدام ارتباط ما با آنها برقرار می‌شود.
وی تصریح کرد: انتخاب همدان به عنوان پایتخت گردشگری  در سال ۲۰۲۴ برای ما  یکسری الزامات را ایجاد می‌کند که باید این الزامات را اجرا کنیم تا بتوانیم سال ۲۰۲۴ با افتخار از آن عبور کرده و با همکاری خوب شهرداری همدان و مجمع شهرداران آسیایی بتوانیم به نحو مطلوب ظرفیت‌های گردشگری همدان را به دنیا معرفی کنیم.
مشاور عالی شهردار با اشاره به اینکه مسئولیت دبیرخانه مجمع شهرداران آسیایی  با کشور ایران است، گفت: فراهم کردن فضای مشارکتی با سایر شهرهای آسیایی و بررسی چالش و فرصت‌های مشترک، استفاده از تجربیات شهرهای دیگر در زمینه ظرفیت‌های گردشگری، به اشتراک گذاشتن فرصت‌های گردشگری، دریافت اعتبار جهانی از طرف مجمع، فرصت جذب مشارکت مالی سازمان‌های پیشرو در مدیریت شهری جهانی، ایجاد انگیزه برای دستیابی تعهدهای مطرح شده در چهارچوب طرح‌ها، بهره‌مندی از ظرفیت‌های تخصصی و نظارتی کمیته‌های فنی مجمع از جمله مزایای پایتخت گردشگری آسیایی شدن همدان به شمار می رود.
محمدی در پایان یادآور شد: مهمترین مزیت این امر برقراری زنجیره ارتباط بین شهرداری همدان با سایر شهرهای آسیایی عضو این مجمع می‌تواند باشد.
انتهای پیام"
culture,"ایسنا/سمنان  مدیرکل فرهنگ و ارشاد اسلامی استان سمنان از اجرای ۲۰ نمایش صحنه‌ای و ۱۱ نمایش خیابانی در جشنواره تئاتر منطقه‌ای راه ابریشم در سمنان خبر داد و گفت: این جشنواره در مدت چهار روز، بیش از پنج هزار نفر از علاقه مندان به این هنر را جذب و مخاطب خود کرد. 
فرشید فلاح ۱۷ دی ماه با اعلام این خبر اظهار کرد: سمنان پس از سالها دوری از میربانی جشنواره های منطقه ای تئاتر، امسال پذیرای ۳۱ گروه نمایش و بیش از ۳۰۰ هنرمند از هشت استان کشور در قالب جشنواره منطقه ای تئاتر راه ابریشم بود.
وی ادامه داد: این جشنواره در سالن های مختلف نمایش شهر سمنان و محوطه های ویژه برای نمایش های خیابانی برگزار شد و در چهار روز برگزاری شاهد استقبال و ازدحام گروه های کثیری از هنرمندان و دوستداران هنر تئاتر بود به طوریکه بر اساس تخمین های صورت گرفته در چهار روز برگزاری بیش از پنج هزار نفر موفق به تماشای این نمایش ها شدند.
وی گفت: سالن تئاتر شهر و حکیم الهی با ظرفیت قریب ۵۰۰ نفر، تالار آفتاب با ظرفیت بیش از ۱۰۰ نفر در این دوره میزبان این جشنواره بود که همواره در اجرای نمایش مملو از تماشاگر بود و نمایش های خیابانی که در ورودی مجتمع فرهنگی هنری کومش و تئاتر شهر و نیز محوطه تالار آفتاب سمنان برگزار شد نیز با استقبال خیل  علاقه مندان به این هنر همراه بود و صدها نفر از این آثار دیدن کردند.
وی افزود: جشنواره منطقه ای تئاتر راه ابریشم سرانجام شنبه شب پس از اجرای ۳۱ نمایش صحنه ای و خیابانی در سمنان به خط پایان رسید و آرای داوران امروز اعلام شد.
گروه‌های نمایشی استان‌های لرستان، کرمانشاه، ایلام، مرکزی، چهارمحال و بختیاری، اصفهان، البرز و فارس در جشنواره راه ابریشم شرکت داشتند.
انتهای پیام"
culture,"کاروانسرای لاسجرد استان سمنان
ایسنا/سمنان نماینده ولی فقیه در استان مرمت و بازسازی کاروانسراهای تاریخی و به‌ویژه ۶ کاروانسرای ثبت جهانی شده استان سمنان را خواستار شد.
حجت‌الاسلام‌والمسلمین مرتضی مطیعی روز یکشنبه ۱۷ دی‌ماه ۱۴۰۲ در نشست با مدیرکل و معاونان اداره کل میراث فرهنگی، گردشگری و صنایع‌دستی استان سمنان بر ضرورت همدلی همه مسوولان در رفع مشکلات مردم تاکید و اظهار کرد: نتیجه وحدت مسئولان استان، رفاه و رضایت مردم استان است.
 نماینده ولی‌فقیه در استان سمنان گفت: تقویت همکاری‌ها میان اداره میراث فرهنگی استان سمنان، شهرداری‌ها، اوقاف، ستاد فرمان اجرایی حضرت امام خمینی (ره) و ... موجب توسعه و آبادانی در حوزه‌های مشترک می‌شود که نفع آن به مردم استان بازمی‌گردد.
وی با تأکید بر اینکه تمامی دستگاه‌های مربوطه برحسب قانون و وظیفه خود باید برای ساماندهی بناهای تاریخی تلاش کنند، افزود: مرمت و بازسازی بناهای تاریخی به‌ویژه ۶ کاروانسرای ثبت جهانی شده استان سمنان باید با همکاری دستگاه‌های اجرایی در کنار اداره کل میراث فرهنگی استان سمنان در دستور کار قرار گیرد .
امام جمعه سمنان تصریح کرد: رونق گردشگری می‌تواند آسیب‌های اجتماعی را کاهش دهد و باعث ایجاد رونق اقتصادی و اشتغال‌زایی شود.
مطیعی برگزاری نمایشگاه‌های صنایع‌دستی توسط اداره کل میراث فرهنگی، گردشگری و صنایع‌دستی استان سمنان در ایام مختلف مانند نوروز، تابستان، هفته بصیرت و... را امری شایسته برشمرد و گفت: نمایشگاه‌های صنایع‌دستی، شیرینی دسترنج هنرمندان را در اقتصاد خانوار نمایان می‌کند.
در این نشست امیر کرم‌زاده، مدیرکل میراث فرهنگی، گردشگری و صنایع‌دستی استان سمنان با بیان عملکرد و چالش‌های موجود در حوزه‌های سه‌گانه این اداره کل، از حمایت‌ها و هدایت‌های حجت‌الاسلام‌والمسلمین مرتضی مطیعی، نماینده ولی‌فقیه در استان سمنان، تقدیر و تشکر کرد.
انتهای پیام"
culture,"ایسنا/سمنان رئیس اداره میراث فرهنگی، گردشگری و صنایع‌دستی شهرستان شاهرود گفت: عملیات پاک‌سازی و نورپردازی محوطه تپه تاریخی ده‌ملا انجام شد.
 مرتضی نظری ۲۰ دی‌ماه ۱۴۰۲ بااعلام این خبر اظهار کرد: بر اساس انعقاد قرارداد مشارکتی با دهیاری روستای ده‌ملا، انجام پاکسازی محوطه این تپه تاریخی، دیوارکشی پیرامون تپه، نورپردازی، ساماندهی و طراحی جوی آب و پیاده راه‌سازی توسط دهیاری انجام‌شده است.
رئیس اداره میراث فرهنگی، گردشگری و صنایع‌دستی شهرستان شاهرود با اشاره به اینکه این تپه در جنوب روستای ده‌ملا  واقع‌شده است، افزود: تپه ده‌ملا مربوط به دوران اسلامی است و به شماره ۶۹۴۸ در فهرست آثار ملی کشور به ثبت رسیده است.
مرتضی نظری با بیان اینکه روستای ده‌ملا دارای ظرفیت‌های بسیار فراوان در حوزه گردشگری دارد، گفت: روستای ده‌ملا دارای آثار با ارزش تاریخی دیگری همچون کاروانسرای ده‌ملا و چاپارخانه است.
رئیس اداره میراث فرهنگی، گردشگری و صنایع‌دستی شهرستان شاهرود از آغاز عملیات نماسازی دیوار جنب تکیه تاریخی بازار (زنجیری) شاهرود خبر داد.
نظری ادامه داد: عملیات نماسازی دیوار جنب تکیه تاریخی بازار شاهرود (زنجیری) با مشارکت هیئت‌امناء این تکیه تاریخی آغاز شد.
رئیس اداره میراث فرهنگی، گردشگری و صنایع‌دستی شهرستان شاهرود افزود: در این بخش از عملیات نماسازی ارائه طرح نظارت و تأمین بخشی از مصالح بر عهده اداره میراث فرهنگی، گردشگری و صنایع‌دستی شهرستان شاهرود است.
نظری گفت: اداره میراث فرهنگی در سنوات گذشته نیز، اقدام به مرمت و سبک‌سازی قسمت‌های مختلف بام تکیه، آجرفرش نمودن کف صحن، گچ کاری دیوارها، مرمت نرده‌ها و ستون‌های چوبی و... نموده است.
تکیه زنجیری شاهرود در بافت تاریخی شهر شاهرود قرار دارد و به شماره ۳۹۹۷ در فهرست آثار ملی ایران به ثبت رسیده است.
انتهای پیام"
culture,"ایسنا/فارس بقعه باباکوهی شیرازی از آثار دوره دیلمیان است که در دامنه کوه صبوری در شهر شیراز قرار گرفته و اکنون گردشگاهی است که بسیاری از گردشگران از آن دیدن می‌کنند.
در ادامه سلسله گزارش‌های معرفی اماکن تاریخی و فرهنگی استان فارس امروز به معرفی بقعه باباکوهی که از بقاع دوره دیلمیان در شیراز است می‌پردازیم. این بقعه در دامنه غربی تنگ الله اکبر در یکی از غارهای کوه صبوی واقع شده است.
بابا کوهی کیست؟
شیخ ابوعبدالله‌بن عبیدالله شیرازی مشهور به بابا کوهی است که لقب بابا را به‌دلیل سالک بودنش گرفته است. وی در سال ۳۳۷ هجری قمری متولد شد و در سال ۴۴۲ هجری قمری درگذشت. ابن باکویه شیرازی در جوانی به کسب دانش پرداخت، با علمای زمان خود از جمله شیخ ابوسعید ابوالخیر و خواجه عبدالله انصاری ملاقات داشت و از محضر آن‌ها کسب دانش کرد. جامی شاعر قرن نهم نیز در نفحات الانس بسیار از بابا کوهی یاد کرده و او را بزرگ‌ترین شاعر زمان خود دانسته است.
این بقعه متعلق به شیخ ابوعبدالله محمد بن عبدالله شیرازی معروف به ابن باکویه و مشهور به باباکوهی(۳۳۷-۴۴۲ه.ق) عارف شیرازی است. در وسط کوه صبوی غاری است که در جلو آن ایوانی با سنگ و گچ ساخته شده است. چند اتاق سنگی و گچی و چند درخت و باغچه سرسبز نیز در اطراف ایوان وجود دارد. در این ایوان قطعه سنگی وجود داشته که شیروانی بر روی آن عباراتی نگاشته و در پایان تاریخ ۱۲۳۵ را ذکر کرده است.
در کنار این ایوان، چشمه آبی نیز قرار دارد که به حوضی وارد می‌شود. بالاتر از چشمه و اتاق‌ها، اتاقی است که مقبره باباکوهی در آن واقع شده است. در سال ۱۲۵۷هجری قمری مؤید الدوله طهماسب میرزا حاکم فارس، اتاق و گنبدی در این محل بنا کرد. بر سنگ قبر باباکوهی، عباراتی نگاشته شده است و در پایان نیز تاریخ ۱۰۰۱ ه.ق ذکر شده است.
این سنگ قبر توسط فرهاد میرزا معتمد الدوله حاکم فارس بر روی قبر وی نصب شده است. بالاتر از مقبره باباکوهی، مقبره کوچک علی قرار گرفته است. بقعه باباکوهی در سال‌های اخیر توسط اداره‌کل اوقاف و امور خیریه فارس بازسازی شده است. این بقعه در تاریخ ۱۳۷۹/۱۲/۲۵ با شماره ۳۲۸۵ در فهرست آثار ملی به ثبت رسیده است.
گردشگاه بابا کوهی
مقبره بابا کوهی اکنون تبدیل به گردشگاه زیبایی شده است که به‌عنوان یکی از پارک‌های شیراز، با نام پارک کوهستانی بابا کوهی نیز شناخته می‌شود. این مجموعه، دارای چشمه‌ آب و چندین اتاق است. به‌نظر می‌رسد اتاق‌ها و گنبد مربوط به دوره قاجار و از آثار مویدالدوله طهماسب میرزا نوه فتحعلی شاه و حاکم فارس است و در سال ۱۲۷۵ هجری قمری ساخته و بعدها مرمت شده است.
بهترین زمان بازدید از مقبره بابا کوهی
آرامگاه بابا کوهی را در هر ساعت از روز می‌توانید ببینید و بازدید از آن رایگان است. بهترین زمان بازدید از مقبره و گردشگاه بابا کوهی فصل بهار است؛ چراکه با وجود هوایی مطلوب و دلپذیر، صعود از کوه تجربه‌ای لذت‌بخش‌تر خواهد بود. همچنین روزهای تعطیل و جمعه‌ها صبح و عصر، محبوب‌ترین زمان‌های بازدید از این مجموعه است. البته باید شلوغی را در چنین روزهایی در نظر داشته باشید. 
انتهای پیام"
culture,"مراسم رونمایی از کتاب «ناصر حجازی» نوشته مهدی یزدانی‌خرم  برگزار می‌شود.
به گزارش ایسنا، این مراسم روز جمعه، ۲۲ دی از ساعت ۱۵ تا ۱۷ در کتابسرای راوی (کتابفروشی مجتبی جباری) برگزار می‌شود.

حسن روشن، بهتاش فریبا، حسین کلانی، مهدی یزدانی‌خرم، امید رضایی، مهرداد بهلولی و مجتبی جباری سخنرانان این مراسم هستند که با حضور جمعی از بازیکنان و پیشکسوتان تیم استقلال و خانواده ناصر حجازی همراه خواهد بود.

در نوشته پشت جلد کتاب «ناصر حجازی» که با تصویرگری اسماعیل چشرخ به تازگی در نشر فیل منتشر شده، آمده است: ناصر حجازی از همان کودکی از دروغ گفتن و پذیرفتن حرف زور بیزار بود. شجاعت برایش اهمیت زیادی داشت. برای همین مقابل آدم‌هایی که می‌خواستند حق او و دیگران را پایمال کنند می‌ایستاد. او در شانزده‌سالگی در تیم دسته دومی «نادر» بازی‌های درخشانی انجام داد و از مربیان تیم درخواست کرد به او دستمزد بدهند. درخواستی که تا آن را انجام ندادند زیر بار بازی مجانی برای این تیم نرفت.

این کتاب که برای رده‌ سنی نوجوان نوشته شده تازه‌ترین جلد از مجموعه‌ «انسان‌های کوچک، آرزوهای بزرگ» است. پیش‌تر کتاب‌هایی درباره‌ «محمدرضا شجریان»، «توران میرهادی»، «مریم میرزاخانی»، «فروغ فرخزاد» و... در این مجموعه منتشر شده‌است.
کتابسرای راوی با مدیریت مجتبی جباری، کاپیتان پیشین تیم فوتبال استقلال مدتی است افتتاح شده و این اولین نشست فوتبالی این مجموعه است که  رونمایی کتابی برای نوجوانان درباره‌ ناصر حجازی را انجام خواهد داد.
حضور در این نشست برای همه آزاد است.

انتهای پیام"
culture,"ایسنا/سمنان معاون هنری وزارت فرهنگ و ارشاد اسلامی با بیان اینکه تعداد استانها و شهرهایی که تئاتر شاخص دارند محدود است، گفت: آثار خوبی از شهرستانها ارائه شده اما تعداد استان های دارای کار شاخص، محدود است و جوایز بین همه استانها توزیع نمی شود.
محمود سالاری ۱۷ دی ماه در سفر به سمنان و در حاشیه آیین اختتامیه جشنواره منطقه ای تئاتر راه ابریشم در جمع خبرنگاران با اشاره به متفاوت بودن سطح آثار و جشنواره در استان های مختلف، اظهار کرد: جشنواره های منطقه ای،آئینی و سنتی در سراسر کشور باید گسترش یابد و سالهای آینده شاهد کارهای بیشتری از شهرستانها باشیم.
وی با بیان اینکه در سالهای گذشته همه آثار و بناهای فرهنگی و هنری نیمه تمام به ثمر نشسته و همه تلاش وزارتخانه رساندن هر چه زودتر این آثار به دست هنرمندان است، افزود: بودجه مناسبی سال آینده برای تجهیز و تعمیر بناهای نیمه کاره پیش بینی شده و امیدواریم سال آینده بتوانیم بخش زیادی از بناها را تعمیر و تجهیز کنیم.
سالاری با بیان اینکه آثار فاخر چهار جشنواره منطقه ای انتخاب شده و در جشنواره بین المللی فجر حضور پیدا می کنند، گفت: داوران آثار مناطق مختلف کشور را دیده اند و برگزیده ها انتخاب شده اند.
معاون هنری وزارت فرهنگ و ارشاد اسلامی گفت: از همه عوامل استان سمنان که برنامه فاخر و اختتامیه آبرومندی برای تئاتر منطقه ای تدارک دیده بودند، سپاسگزارم.
معاون هنری وزارت فرهنگ و ارشاد اسلامی همچنین در آیین اختتامیه جشنواره منطقه ای تئاتر راه ابریشم با تاکید بر تلاش دشمنان نظام برای ایجاد یاس و ناامیدی در جامعه گفت: رسالت هنرمندان و فعالان هنر تئاتر در این شرایط سنگین تر است و باید چراغ امید را در دل مردم روشن کند.
سالاری بر لزوم حمایت بیشتر از آثار نمایشی تاکید کرد و افزود: تئاتر امید و جوهر زندگی است.
وی با بیان اینکه هنر همه هنرها این است که مردم را به زندگی امیدوار کنند، افزود: این نقش و رسالت برای هنرمندان و هنرهای مختلف در این روزها که دشمنان تلاش می‌کنند امید را از ما بگیرند مهمتر و خطیرتر است.
معاون هنری وزارت فرهنگ و ارشاد اسلامی با تقدیر از مدیران کل استانهای میزبان جشنواره های منطقه ای تئاتر ادامه داد: در دوره کنونی که یک جریان منافق در تلاش است تا فضای خفقان و دیکتاتوری را در جامعه حاکم کند، تئاتر باید رعد و برق این فضا را بشکند و رسالت هنرمندان تئاتر در این برهه روشن کردن چراغ امید در دل مردم است.
همچنین مدیر کل هنرهای نمایشی وزارت فرهنگ و ارشاد اسلامی، از آغاز چهل و دومین دوره جشنواره تئاتر فجر از بیست و ششم بهمن در تهران خبر داد.
کاظم نظری در حاشیه جشنواره منطقه ای تئاتر راه ابریشم در سمنان با بیان اینکه این دوره از جشنواره بخش های مختلفی از جمله بخش رادیو نمایش، تئاتر تلویزیونی، تئاتر صحنه ای،تئاتر خیابانی و دگرگونی های اجتماعی دارد، افزود: کارهای اجرایی جشنواره در حال انجام است و از هر منطقه دو تا سه اثر نمایشی برای حضور در جشنواره تئاتر فجر انتخاب می شود.
وی اظهار کرد: همه تلاشها بر این است که محتوای کارهای انتخاب شده متکی بر فاکتور شامل ارزش های انقلاب اسلامی، انسانی، اعتقادی، دینی و اجتماعی  و نیز تکنیک کار در حد قابل قبول و مطابق با استانداردهای بین المللی باشد.
جشنواره منطقه ای تئاتر راه ابریشم که به میزبانی سمنان و با شرکت ۳۱ گروه از هشت استان کشور برگزارشد، ظهر یکشنبه با شناخت و معرفی نمایش ها و هنرمندان برتر به پایان رسید.
انتهای پیام"
culture,"تصویر هادی حجازی‌فر (بازیگر) در فیلم تازه سروش صحت منتشر شد.
به گزارش ایسنا، با ادامه مراحل فنی فیلم «صبحانه با زرافه‌ها» تدوین این فیلم توسط خشایار موحدیان به پایان رسید و با انتشار تصویر هادی حجازی‌فر رسما اعلام شد که این بازیگر در این فیلم بازی کرده است.
«صبحانه با زرافه‌ها» دومین فیلم سروش صحت پس از فیلم پرمخاطب «جهان با من برقص» است که به تهیه‌کنندگی سید مصطفی احمدی ساخته شده است.
پیش از این نیز با انتشار عکسی از بهرام رادان، پژمان جمشیدی و هوتن شکیبا اعلام رسمی شد که این سه بازیگر در این فیلم ایفای نقش کردند. 
عکس پیوست خبر از مریم تخت‌کشیان، طراح لوگو: ابراهیم حقیقی است.
پیش بینی می‌شود که این فیلم متقاضی جشنواره فیلم فجر ۱۴۰۲ باشد. 
انتهای پیام "
culture,"ایسنا/اصفهان کتاب «کمال‌الملک» نوشتۀ پژمان نظرزاده آبکنار است که در دنبالۀ مجموعه‌ای موسوم به «یک فیلم، یک جهان» و به‌ کوشش نشر «خوب» منتشر شد.
پژمان نظرزاده آبکنار، نویسندۀ این کتاب، در گفت‌وگو با ایسنا اظهار کرد: همان‌طور که از عنوان این اثر آشکار است کتاب با نگاهی به فیلم«کمال‌الملک» ساختۀ در این سال‌ها مهجورماندۀ حاتمی تألیف شده است. این متن تلاش می‌کند نسبت سینمای او با دو مؤلفۀ تجدد (مدرنیته) و تاریخ را مورد بررسی قرار دهد. «کمال‌الملک» فیلمی از حاتمی در آغاز دهۀ ۶۰ خورشیدی است؛ و با محوریت شخصیت محمد غفاری (کمال‌الملک) نقاش رسمی دربار ناصری در عهد قاجار ساخته شده است. این فیلم پس از «حاجی‌ واشنگتن» دومین اثر حاتمی در سال‌های پس از انقلاب محسوب می‌شود.حاتمی پس از آن یک سریال تلویزیونی و چند فیلم سینمایی ساخت که آخرین آن‌ها یعنی «جهان‌پهلوان تختی» با مرگ نابه‌هنگام او در میانۀ دهۀ‌ هفتاد ناتمام ماند.
تاریخ‌نگاری با مختصات متفاوت از دیگران
نگارندۀ کتاب «کمال‌الملک» ادامه داد: کمال‌الملک، هنرمند کاشانی عمری طولانی داشت و در دوران چهار پادشاه قاجار و یک پادشاه پهلوی در جهان زیست. فیلم حاتمی در واقع نگاه او به مقاطعی از زندگی این شخصیت مهم و تأثیرگذار هنر معاصر ایران است. این کتاب که تقریباً در صدصفحه نوشته شده را می‌توان در سنت جستارنویسی و در اینجا جستار سینمایی دسته‌بندی کرد. کتاب پیشِ رو قبل از اینکه نقد روشمند یک اثر سینمایی باشد، در واقع تأملی در نظرگاه و جهت‌گیرهای تاریخیِ این کارگردان و نسبت او با مفهوم تجدد است.
این پژوهشگر دربارۀ جایگاه تاریخ در آثار حاتمی نیز به اختصار چنین توضیح داد: حاتمی در زمرۀ فیلم‌سازانی بود که همواره با تاریخ مسئله داشت و به آن می‌پرداخت. حتی می‌توان با احتیاط گفت در روایت‌های تاریخی‌اش سمپات پنهان جریان‌های فکری و سیاسی معاصر هم بود و به‌واقع از قاب دوربین‌اش، سوژه‌هایی از تاریخ را که می‌پسندید احضار می‌کرد و به تماشاگر ارائه می‌داد. این تاریخ البته نزد حاتمی فراتر از عصر قاجار و اوایل پهلوی نبود و به طور مثال مانند بهرام بیضایی تاریخ را در گستره‌ای تا قبل از اسلام در آثارش امتداد نمی‌داد.
وی اضافه کرد: آثار حاتمی را تقریباً می‌توان در سه بخش کلی دسته‌بندی کرد. در دستۀ اول، آثاری مانند «طوقی»، «سوته‌دلان» و «مادر» جای می‌گیرند که به سوژه‌ها و روایت‌هایی در جهان معاصرِ کارگردان اشاره دارند. در بخش دوم، آثاری مانند «حسن کچل» و «بابا شمل» را می‌توان نام برد که با نگاهی به روایت‌های فولکلور  ایرانی و با ضرب و آواز ساخته شده‌اند. و در بخش سومِ دسته‌بندی فیلم‌های حاتمی، می‌توان به آثاری اشاره کرد که با الهام از یک شخصیت و یا واقعۀ تاریخی به روایت سینمایی تبدیل شده‌اند. در این دسته(سوم)، که همواره مورد مناقشه و بحث اهالی سینما و کارشناسان تاریخ بوده است، می‌توان به آثاری مانند «ستارخان»، «حاجی‌واشنگتن»،‌ «کمال‌الملک» و سریال‌های «سلطان صاحبقران» و «هزاردستان» اشاره کرد.
این منتقد سینما با نگاهی به فیلم‌های تاریخی حاتمی بیان کرد: حاتمی، چه قبل و چه بعد از انقلاب، در رابطه با نگاه غیرمتعارفش به تاریخ و وفادارنبودن به واقعیت‌ها و همچنین عدم پایبندی به روشمندیِ مواجهه با سوژه‌های تاریخی، همواره با لبۀ تند انتقاد روبه‌رو می‌شد.حتی در زمان اکران فیلم «ستارخان» در سال‌های پیش از انقلاب، حواشی فراوانی برای او ایجاد شد و کار به اعتراض نمایندگان مناطق آذری‌زبان در مجلس شورای ملی کشید. دربارۀ این حواشی در کتاب «علی حاتمی» به قلم عباس بهارلو به‌طور مفصل شرح داده شده است.  
نظرزاده که آثار سینمامحور دیگری چون «سینما به روایت اصفهان» را در کارنامه‌اش دارد، بیان کرد: حاتمی تاریخ را آن‌گونه که دوست داشت و نه آن‌گونه که اتفاق افتاده بود روایت می‌کرد. او در مصاحبه‌های مختلفش همواره به این اِعمال سلیقۀ شخصی‌ در ساختن تاریخ، درون آثار سینمایی خود اشاره می‌کرد؛ مصاحبه‌هایی که گاهی‌اوقات در پاسخ به همان حاشیه‌هایی بود که در رابطه با آثارش در فضای رسانه‌ای کشور ایجاد می‌شد. به روایتی دیگر، حاتمی هرگز این الزام را در آثار خود نمی‌دید که تاریخ را منطبق با آنچه رخ داده نمایش دهد؛ زیرا رسانۀ سینما در ذهن او موظف به بازنمایی وفادارانۀ تاریخ نبود. او معتقد بود که این وظیفۀ تاریخ‌نگاران است که وقایع را عین‌به‌عین نقل کنند و همین استدلال بود که همواره سوءتفاهماتی را در اطراف کارهای تاریخی‌اش ایجاد می‌کرد.
حاتمی و مسئلۀ تجدد
وی در ادامه با تأکید بر اینکه بحث کتاب صرفاً تاریخ نیست و مسئله تجدد مشخصۀ اصلی سنجیدن حاتمی در این پژوهش است، گفت: در این کتاب بحث عمده و بنیادینی که مطرح می‌شود، نگاه حاتمی به تجدد یا مدرنیته است که در شرح آن به آرا و دیدگاه‌ نحله‌های روشنفکری ایران از عصر مشروطه تا امروز اشاره شده است.  به اختصار اگر بخواهم یافته‌های این کتاب را شرح بدهم باید بگویم که حاتمی با آنکه یک آزادی‌خواه و انقلابی در میانۀ آثارش دیده می‌شود؛ اما هرگز روی خوش و تمایلی به مدرنیته نشان نمی‌دهد و در آشکار و پنهان آن را نقد و انکار می‌کند.
این پژوهشگر حوزۀ هنر خاطرنشان کرد: بی‌علاقگی حاتمی به مدرنیته در اثر «کمال‌الملک» نیز بازتاب یافته است. همان‌طور که برای مثال حمید کشمیرشکن در کتاب «کنکاشی در هنر معاصر ایران» آورده، کمال‌الملک در تاریخ هنر ایران یکی از پرچمداران عبور از شیوه‌های سنتی تصویرگری به شمار می‌آید. بدون تردید، او کسی بود که در بخش‌هایی از هنر ایران تحول ایجاد کرد. کمال‌الملک کوشید با شیوه‌های نوینی که در نقاشی در پیش گرفته بود، برخی از باورها و سنت‌های رایج در بین اهالی هنر را تغییر دهد. البته این نقاش برجسته از سفرهای خود به فرنگ، هنر پیشروی غربی را به ارمغان نیاورد و علاقه‌اش به نقاشی‌های «تیسین»، «رافائل» و «رامبرانت» در آثاری که پس از سفر فرنگ برجا گذاشت مشهود و آشکار بود؛ با این‌حال تأثیرات شگرفی بر هنر ایران با تأسیس «مدرسۀ صنایع مستظرفه» باقی نهاد. تأثیر او بر نوگرایی در هنر دوران قاجار چنان است که کشمیرشکن اشاره می‌کند؛ کمال‌الملک باعث کنار گذاشته شدن رویه‌های سنتی مانند تصویرگری نُسخ خطی، نقاشی لاکی و گل‌ومرغ‌سازی در دربار قاجار شد. با این حال این بخش مهم از دستاوردهای کمال‌الملک از فیلم حاتمی یکسره حذف شده است و او بیشتر از این شخصیت تاریخی، فردی عارف‌مسلک و گوشه‌گیر ساخته  که کاری با جهان مدرن و اثرات آن ندارد.
نظرزاده در خصوص اهمیت نگارش آثار انتقادی، مانند کتاب کنونی، توضیح داد: ما نیاز داریم همواره به بازخوانی گذشتۀ خود بپردازیم. در فضای فرهنگی و به‌طور خاص نقد ما، تعارف و ملاحظاتی در رابطه با گذشته  همواره وجود دارد که امکان نقد روشمند و مستدل را از منتقد سلب می‌کند. به نظرم با عبور از تعارفات مرسوم باید به شکل جدی هنر ایران در چند دهۀ گذشته و پرچم‌داران و تأثیرگذاران بر آن مورد بررسی قرار بگیرند. نگاه انتقادی و استدلالی موجب می‌شود که متوجه شویم از گذشته تا به امروز در کجا ایستاده‌ایم و به کدام سمت در حرکت هستیم و آیا اصلاً حرکتی وجود دارد یا خیر؟
بُریدن بند عاطفه در مواجهۀ نقادانه با پدیده‌ها
این منتقد سینمایی افزود: آثار علی حاتمی، در میان نسل‌های قبل‌تر، تأثیرات عاطفی فراوانی ایجاد می‌کرد. تأثیراتی که با کمک موسیقی، طراحی صحنه و لباس، میزانسن و دیالوگ در مخاطب ایجاد می‌شد. حاتمی به واقع شارح سنت ایرانی در سینما بود و برای بسیاری از علاقه‌مندان این رسانه، فارغ از مواجهه‌ای که با تاریخ یا تجدد داشت، جایگاهی نمادین یافته است.
این پژوهشگر شهرمان در ادامۀ صحبت خود ضمن اشاره به فیلم «دلشدگان» از ساخته‌های حاتمی گفت: به‌طور مثال نگاه کنید به «دلشدگان» اثر درخشان حاتمی در دهۀ هفتاد که با صدای مرحوم شجریان و موسیقی علیزاده، شرح آشفته‌حالی گروهی از اهالی هنر در دورۀ قاجار است که برای ضبط موسیقی به خارج از کشور می‌روند و درگیر حوادثی می‌شوند. فیلم برای یک ایرانی مطلع و علاقه‌مند به فرهنگ و هنر اثری احساسی محسوب می‌شود، اما در مواجهه‌ای استدلالی و نقادانه، باید به تاریخِ غیرواقعی حاتمی در فیلم نیز پرداخت. اینجا جایی است که نقد آغاز می‌شود و  دریافت‌های عاطفی جای خود را به عمل نقادانه می‌دهد. به شکل اختصار باید بگویم با همین روش، یعنی کنار گذاشتن وجه احساسی آثار حاتمی، به پژوهشی کوتاه در جهت‌گیری او با تاریخ و تجددگرایی پرداختم.
نظرزادۀ آبکنار دربارۀ مخاطبان جدیدترین اثرش نیز چنین خاطرنشان کرد: کتاب «کمال‌الملک» در اصل قسمتی از مجموعه‌ای بزرگ‌تر موسوم به «یک فیلم، یک جهان» است که به‌کوشش نشر خوب به بازار کتاب آمده است. این مجموعه که اکثر آن‌ها ترجمه‌ است، در واقع تک‌نگاری‌هایی  بر  آثار سینمایی شاخص دنیاست. به‌طورکلی، می‌توان دوستداران جدی و حرفه‌ای‌تر سینما و دانشجویان و پژوهشگران این رشته را مخاطب اصلی این کتاب دانست.
انتهای پیام"
